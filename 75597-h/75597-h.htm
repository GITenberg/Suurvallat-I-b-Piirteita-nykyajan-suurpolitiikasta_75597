<!DOCTYPE html>
<html lang="fi">
  <head>
    <meta charset="UTF-8">
    <title>Suurvallat I | Project Gutenberg</title>
    <style>
      @media screen {
        body {
          margin-left: 10%;
          margin-right: 10%;
        }
      }
      div.copyright {
        margin-left: 3em;
        margin-bottom: 6em;
      }
      div.chapter {
        margin-top: 3em;
      }
      div.footnotes {
        margin-top: 3em;
      }
      div.table {
        text-align: center;
        margin-top: 1em;
        margin-bottom: 1em;
      }
      div.table table {
        display: inline-table;
        text-align: left;
      }
      div.table table td {
        padding-right: 1em;
      }
      div.table table td.label {
        font-weight: bold;
      }
      div.table table tr.label {
        font-weight: bold;
      }
      div.quote {
        font-size: 0.85em;
        width: 50%;
        margin-top: 1em;
        margin-bottom: 1em;
        margin-left: auto;
        margin-right: auto;
      }
      p.paragraph {
        text-indent: 1.5em;
        text-align: justify;
        margin-top: 0.25em;
        margin-bottom: 0.25em;
      }
      p.paragraph-cont {
        text-indent: 0;
        text-align: justify;
        margin-top: 0.25em;
        margin-bottom: 0.25em;
      }
      p.argument {
        text-indent: 0;
        font-size: 0.85em;
        text-align: justify;
        margin-top: 1em;
        margin-bottom: 1em;
        margin-left: auto;
        margin-right: auto;
        width: 50%;
      }
      div.verse {
        text-indent: 0;
        font-size: 0.85em;
        width: 50%;
        margin-top: 1em;
        margin-bottom: 1em;
        margin-left: auto;
        margin-right: auto;
      }
      div.footnote {
        margin: 0.5em;
        text-align: justify;
      }
      div.footnote table {
        margin-left: 3em;
      }
      div.footnote table td {
        vertical-align: top;
      }
      div.footnote table td p {
        margin: 0;
      }
      sup {
        vertical-align: top;
        font-size: 0.6em;
      }
      div.image {
        text-align: center;
        margin-top: 3em;
        margin-bottom: 3em;
        margin-left: 10%;
        margin-right: 10%;
        font-size: 0.8em;
      }
      div.image img {
        max-width: 100%;
        max-height: 100%;
        width: auto;
        height: auto;
        border: 3px solid black;
      }
      div.toc {
        margin-bottom: 6em;
      }
      div.toc td.toc-number {
        text-align: right;
      }
      span.pageno {
        position: absolute;
        left: 93%;
        font-size: small;
        font-style: normal;
        text-align: right;
        text-indent: 0;
        color: #A9A9A9;
      }
    </style>
  </head>
  <body>
<div style='text-align:center'>*** START OF THE PROJECT GUTENBERG EBOOK 75597 ***</div>
    <h1>Suurvallat I</h1>
    <h2>Piirteitä nykyajan suurpolitiikasta</h2>
    <div class="copyright">
      <p>
        Rudolf Kjellén
      </p>
      <p>
        Toisesta, täydennetystä painoksesta suomentanut<br>
        Eino Woionmaa
      </p>
      <p>
        Werner Söderström Osakeyhtiö, Porvoo
      </p>
      <p>
        Werner Söderström Osakeyhtiön kirjapainossa Porvoossa 1917
      </p>
    </div>
    <div class="toc">
      <h2>Sisällys</h2>
      <table><tbody>
      <tr>
        <td class="toc-number"></td>
        <td class="toc-title"><a href="#prefaceNone">Suomentajan alkulause</a></td>
      </tr>
      <tr>
        <td class="toc-number">I</td>
        <td class="toc-title"><a href="#chapter1">Johdanto</a></td>
      </tr>
      <tr>
        <td class="toc-number">II</td>
        <td class="toc-title"><a href="#chapter2">Kukistuneita suurvaltoja</a></td>
      </tr>
      <tr>
        <td class="toc-number">III</td>
        <td class="toc-title"><a href="#chapter3">Itävalta-Unkari</a></td>
      </tr>
      <tr>
        <td class="toc-number">IV</td>
        <td class="toc-title"><a href="#chapter4">Italia</a></td>
      </tr>
      <tr>
        <td class="toc-number"></td>
        <td class="toc-title"><a href="#chapterNone">Kirjallisuutta</a></td>
      </tr>
    </tbody></table></div>
    <div class="section">
      <div class="preface">
        <h2 id="prefaceNone">Suomentajan alkulause</h2>
        <span class="pageno" id="p5">[s. 5]</span>
        <p class="paragraph">
          Tästä teoksesta on kolmas, Suur-Britanniaa koskeva, osa ilmestynyt suomeksi
          jo ennen sotaa. Se sotasensurin käyttely, joka meilläkin ennen
          vallankumousta ulotettiin koskemaan »kaikkia asioita ja vielä muutamia
          muita», teki teoksen toisten osien suunnitellun julkaisemisen suomalaisessa
          asussa mahdottomaksi. Nyt, painovapauden jälleen vallitessa, ilmestyvät sen
          kolme jäljellä-olevaa osaa, kaikki vielä tämän syksyn kuluessa.
        </p>
        <p class="paragraph">
          Saattaa kysyä, onko nyt, kun on tullut maailmansodan myrsky ja myllertänyt
          kaikki, enää syytä esittää päiväpolitiikkaa koskevaa teosta, joka alkuaan on
          kirjoitettu 1905 ja jonka uusikin painos alkoi ilmestyä jo 1911, jolloin
          eivät edes Balkanin-sodat olleet alkaneet, ja valmistui 1913? Luulen, että
          lukijan ei ole tarvis selailla montakaan sivua, ennenkuin hän on myöntävä,
          että nykyinen sota vain on tehnyt kirjan sitäkin mielenkiintoisemmaksi,
          samoin kuin tämä kirja puolestaan valaisee sodan syitä ja tarkoitusperiä.
          Saattaapa sanoa, että teos tavallaan on kirjoitettu ikäänkuin tekijä olisi
          vartavasten silmälläpitänyt juuri nykyistä maailmansotaa, jonka tulennan
          välttämättömyyteen hän useissa kohdin tutkimustensa varrella viittaa.
          Teoksen vanhentumisesta <span class="pageno" id="p6">[s. 6]</span>ei siis
          voi olla puhettakaan. Päinvastoin: mitä sodan jälkeen tapahtuu, tulee täysin
          ymmärrettäväksi vasta kun nähdään, mihin sitä ennen on pyritty.
        </p>
        <p class="paragraph">
          Kun teos Ruotsissa ensin ilmestyi, moitti arvostelu tekijää
          epätieteellisestä »ennusteluhalusta». Tähän tekijä vastaa uuden painoksen
          neljännen osan alkupuheessa, että hänen teoksessaan ei esiinny mitään
          satunnaisten mielijohteitten leikkiä, vaan huolellisesti harkittu ja
          perusteltu katsomuskanta. »Muistutus voisi olla oikeutettu, jos teos olisi
          tavallisten valtiotieteen käsikirjain malliin laadittu tilastollinen
          kertomus. Mutta se menettää kärkensä esitykseen nähden, joka itse ilmoittaa
          olevansa poliittinen s. o. kehkeymisnäkökannan alainen ja samalla pyrkii
          valaisemaan suurvaltoja erikois-olioina. Sellainen esitys olisi
          tarkoitukseton, ellei se saisi jatkaa eri valtojen kokemusperäistä
          tutkimusta arvioimalla niiden arvoa tällaisina. Ellei ole kysymys muusta
          kuin jonkinlaisesta valtakuntain oikeuslääkeopillisesta tarkastuksesta, niin
          on aivan paikallaan, että pöytäkirja pidetään puhtaana kaikenlaatuisesta
          ennustelusta — varsinkin eriteltyjen esineiden tulevaisuusmahdollisuuksiin
          nähden —; mutta jos on kysymys tutkimuksista »henkivakuutusta» varten, niin
          ei elinvoipaisuutta koskevan lausunnon antamista voitane välttää, jos
          tahdotaan tehtävä kunnolla suorittaa.»
        </p>
        <p class="paragraph">
          Jo näistä viittauksista teoksen tarkoitukseen näkee, että professori Kjellén
          on yrittänyt raivata valtiotieteen vainiolla uutta erikoista sarkaansa.
          »Tämä teos on koe osittain uudella alalla ja uuden menettelyn mukainen,
          ilman varsinaista edeltäjää tai esikuvaa, ja lienee senvuoksi kohtuullista,
          että sen hyväksi lue<span class="pageno" id="p7">[s. 7]</span>taan
          tienraivauksen ylimääräiset hankaluudet lieventävinä asianhaaroina
          mahdollisia puutteita ehkä moitittaessa», sanoo hän teoksensa ensimäisen
          painoksen alkulauseessa.
        </p>
        <p class="paragraph">
          »Tähänastisista valtiotieteen käsikirjoista ei tämä teos näet eroa
          ainoastaan ulkonaisen rajoittumisensa kautta vain suurimpiin valtioihin.
          Tässä noudatetaan toista enemmän elämän-opillista käsitystä itse valtion
          käsitteestä. Yhtä vähän kuin nykyaikainen eläintieteilijä tyytyy jonkun
          eläinmuodon ulkonaiseen kuvaukseen, saattaa valtiotieteilijäkään pitkän
          päälle pysähtyä valtioiden valtiomuotoihin ja ulkoisiin mittoihin. Vaaditaan
          lisäksi huomion kiinnittämistä yksiöön, olentoon, muotokuntaan. Sillä
          politiikka ei ole vain lain kirjainten ja historiallisten tosiasiain ja
          tilastollisten mittojen yhdistelmää, vaan ennen kaikkea <i>elämää</i>. Se on
          pyrkimistä ja toimintaa vaihtelevin keinoin ja päämäärin eri ajankohtina ja
          eri valtioissa. Todelliselle valtiotiedolle on varmaan yhtä tärkeätä tuntea
          nämä keinot ja pyrkimykset, kuin niiden laitosten, oikeussäännösten ja
          matemaattisten mittojen kehitys, joiden sisäpuolella toimivien henkilöiden
          on liikuttava. Ainoastaan tällä tavoin tarkastamalla ajan poliittisia
          tehtäviä tulee valtiotiede siksi, mitä sen kai pitäisi olla: itsenäistä,
          <i>poliittista</i> tiedettä, joka pyrkii määrätyiltä näkökohdilta sitomaan
          yhteen oikeutta ja käytäntöä, muotoa ja sisällystä, ulkoisia mittoja ja
          sisäistä elämää.»
        </p>
        <p class="paragraph">
          Sekin, joka ei kaikessa voi yhtyä herra Kjellénin katsomuskantaan eikä joka
          kohdassa pitää hänen todisteluansa ratkaisevana, tunnustaa kuitenkin
          mielihyvällä hänen tällä teoksellaan avanneen useita uusia <span
          class="pageno" id="p8">[s. 8]</span>näköaloja ja tehneen sen tavalla, joka
          ei rajoita hänen lukijoitaan ainoastaan varsinaisten tieteenharrastajain
          piiriin, mikä sen pahempi on niin monen muun tieteellisen tutkielman laita
          mitä moninaisimmilla aloilla. Hänen kirjoitustapansa on sujuvaa ja
          viehättävää, usein suorastaan loistavan lennokasta ja niin välitöntä, että
          väliin luulisi kuulevansa hänen puhuvan; hän on työltään tiedemies,
          tyyliltään taiteilija. Tästä seuraa että hän saattaa käsitellä ainettansa
          sillä yleistajuisuudella, että hän itsekin tuntee olevansa kosketuksissa sen
          suuren valveutuneen yleisön kanssa, joka etsii tapahtumien selitystä niiden
          syistä. Ja nauttii siitä: »sen puhtaan ilon rinnalla, minkä totuuden-etsintä
          totuuden itsensä vuoksi antaa, viittoo tiedemiehelle tässä se
          harvinaisenpuoleinen tyydytys, että hän voi olla oppaana suurelle
          yleisölle».
        </p>
        <p class="paragraph">
          Kirjan menekki Ruotsissa osoittaa hänen tässä olleen oikeassa. Herra Kjellén
          on siellä suorastaan muodostanut <i>koulukunnan</i>, mikä on selvästi
          havaittavissa suuressa osassa Ruotsin sanomalehdistön suurpolitiikkaa
          käsitteleviä kirjoituksia, kuten — ja ehkä vieläkin ilmeisemmin — meidänkin
          maamme johtavissa ruotsinkielisissä sanomalehdissä.
        </p>
        <p class="paragraph">
          Onkin myönnettävä, että ulkomaiden politiikkaa esittävä
          <i>sanomalehtimies</i> tuskin mistään voi saada niin verratonta
          suurpolitiikan lukukirjaa, kuin tämä on. Kjellénin »Suurvaltoihin»
          tutustuminen on meillä suorastaan katsottava kuuluvaksi nykyisten
          sanomalehtimiesten pätevyysehtoihin. Mutta ei ainoastaan niille, jotka
          sanomalehtiin kirjoittavat, vaan myöskin suurelle <i>sanomalehtiä lukevalle
          yleisölle</i> on tämä teos hyödyllinen ja helposti tajuttava kirja.
          Rohkenenpa kat<span class="pageno" id="p9">[s. 9]</span>soa siihen
          tutustumisen nykyisenä suurpolitiikan suurena murroskautena kerrassaan
          kuuluvan yleiseen kansalaissivistykseen — siinä määrin tarpeellinen on
          mielestäni tämän merkkiteoksen liittäminen suomalaiseen kirjallisuuteen.
        </p>
        <p class="paragraph">
          Lopuksi sananen suomennostyöstä.
        </p>
        <p class="paragraph">
          Asiantuntija huomaa pian, että tämänlaatuisen teoksen suomentaminen ei ole
          aivan helppo tehtävä. Oma asiani ei ole arvostella, miten siinä olen
          onnistunut. Varsinkin voi syntyä makuriitaa monen mielestä ehkä liiankin
          pitkälle menneestä vierasperäisten n. s. kultturisanojen karttamisesta,
          mutta omasta puolestani olen sillä kannalla, että tässä suhteessa olisin,
          missä se vain voisi laatuunkäydä uskollisuutta tekijän sanonnalle
          rikkomatta, suonut saattavani mennä vieläkin pitemmälle. Totunta tekee kyllä
          pian oudommankin sanan tuttavaksi; pääasia, että sen <i>ymmärtää</i>.
        </p>
        <p>Pälkäneellä elokuussa 1917.</p>
        <p><i>Suomentaja.</i></p>
      </div>
    </div>
    <div class="section">
      <div class="chapter">
        <h2 id="chapter1">I. Johdanto</h2>
        <span class="pageno" id="p13">[s. 13]</span>
        <p class="argument">
          Opastavan yleiskatsauksen tarve. — Nykyajan suurpoliittisen näytelmän
          draamallinen jännitys. — Yleiskatsaus päävaltoihin jälkeen v.1895. —
          »Planetarinen» asema. — Sen kehitysasteet: Europan valtiokerho ja maailman
          yleinen kultturipiiri. — Suurvaltain muodostuminen. — Nykyinen
          suurpoliittinen ryhmitys. — Päivänpolitiikan tieteellisen käsittelyn
          mahdollisuus. — Tutkimuksen kaksinainen tarkoitusperä.
        </p>
        <p class="paragraph">
          Tämän esityksen aineena ovat nykyajan suurvallat ja tarkoituksena luoda
          yleiskatsaus kansainväliseen valtiolliseen asemaan nykyhetkellä.
        </p>
        <p class="paragraph">
          Tuntuu siltä, että semmoista esitystä jokseenkin yleisesti kaivataan.
          Jokaisen, joka kiinnittää huomiotansa nykyajan historiaan, on tietenkin
          aluksi vaikea päästä sen juoneen kiinni. Ajan pyörä vyöryy palautumatta eikä
          toista kiertojansa uteliaisuuden huviksi tai tietämättömyyden opetukseksi.
          Tapahtumat, tullessaan sanomalehdistön välityksellä pisaroittain ja
          sikinsokin yleisön tietoon, näyttävät yhäti ohikiitävältä kulkueelta, jossa
          ei näy yhtenäistä tarkoitusta eikä järjestelyä. On kuin alkaisi lukea
          jatkuvaa kertomusta keskeltä sarjaa tai tulisi teatteriin kun näytäntö jo
          aikaa sitten on alkanut. Epäilemättä kaipaa silloin tekstikirjaa, joka
          selittää juuri kehittyväin tapahtumain juonnon ja niiden henkilöiden
          luonteen, jotka parasta kättä näytelmässä esiintyvät.
        </p>
        <span class="pageno" id="p14">[s. 14]</span>
        <p class="paragraph">
          Tällaisten tekstiselitysten tarjonapito yleisölle maailmanhistoriallisen
          draaman ymmärtämiseksi on tosin osaksi sanomalehdistön tehtävänä, mutta
          joutuu kuitenkin aina varjoon lehdistön tärkeimmän tehtävän, itse
          tapahtumien kertomisen, rinnalla. Ja kun on kysymys koko aikakauden
          yhtenäisyydestä, niistä leveistä uomista, joihin hetken hajalliset
          tapahtumat virtaavat yhteen, joutuu sanomalehdistö jo teknillisistä syistä
          pulaan. Sillä ei ole aikaa eikä paikkaa pitkille selityksille. On asian
          luonnossa, että sen selostustyö jää olemaan vain sirutyötä.
        </p>
        <p class="paragraph">
          Mutta samalla kuin sanomalehdistön täten käytännöllisistä syistä täytyy
          enemmän tai vähemmän eristää tapahtumia, niin on se valtiollisista syistä
          alati vaarassa joutua niitä väärentämään. Kun se koettaa valaista
          tapahtumia, voi ylen helposti sattua, että tämä valo on väritettyä. »Ajan
          perusvirtauksia», sanoo Karl Jentsch, »häiventävät päivän riennot ja
          julkinen sana; ne katoavat sen vaahdon alle, jota kuohuu pienten
          personallisten ja paikallisten hetkenpyyteiden taistelussa; peittyvät
          diplomaattien kirjelmäin, valtiomiesten, hovimiesten, puoluejohtajain
          juonien, sanomalehtien lauseparsien ja kaikkein enimmän puolueiden
          kiihoitteluiden alle», Ei voitane kiistää, etteikö tämä ole sattuva kuvaus;
          ja saattaapa todellakin panna kyseenalaiseksi, eikö asiallinen totuus ole
          yhtä hyvin kätkettynä meidän aikamme äänekkään puheensolinan ja
          julkaisuröykkiöiden, kuin muinaisten aikojen äänettömyyden ja
          lähdeniukkuuden alla. Emme ajattele tässä ainoastaan tahallisen yksipuolisia
          tai suorastaan vääriä tietoja, vaan myöskin niitä väritettyjä esityksiä,
          jotka perustuvat ihmisten luontai<span class="pageno" id="p15">[s.
          15]</span>seen taipumukseen tulkita tapahtumia omien harrastustensa ja
          halujensa eduksi. Puolueeton totuus samenee molemmissa tapauksissa; ja
          todellisen tiedon etsijä joutuu samaan eksymisen vaaraan.
        </p>
        <p class="paragraph">
          Näitä vaaroja — yhteyden haihtumista erillisten tapahtumain ryöppyyn ja
          totuuden samentumista pyyteisien tietojen sumuun — näitä läheisiä vaaroja
          vastaan tarjoaa ainoastaan tiede riittävät takeet. Yhtenäisyyden etsiminen
          asiain kirjavassa moninaisuudessa ja totuuden löytäminen kiisteleväin
          asianosaisten todistelun välistä, ne ovat erikoisesti tieteellistä laatua
          olevia tehtäviä, joiden ratkaisu on mahdollinen vain tieteellistä
          menettelytapaa noudattamalla.
        </p>
        <p class="paragraph">
          Tiedemiehellä ei näet ole sanomalehtimiehen urheilukantaa ehättää
          kaapaisemaan tapausta ennen kaikkia muita silläkin uhalla, että käteen jää
          vain tyhjiä juoruja, eikä hänellä myöskään ole diplomaatin tai puoluemiehen
          syytä esittää tapausta määrätyssä valaistuksessa. Hän panee arvoa vain itse
          tapahtumalle, ilman mitään sivutarkoituksia. Hänen ensimäinen pyrkimyksensä
          on siis jokaisessa erikoistapauksessa koettaa tunkeutua todellisuuden
          ytimeen käsilläolevissa tehtävissä. Mutta siihen hän ei voi pysähtyä. Hän on
          muukin mies kuin vain tunnollinen uutistenetsijä. Hänen kunnioituksensa
          tapahtumaa kohtaan perustuu syvempään käsitykseen todellisuudesta. Hän näkee
          siinä tuokiokuvan <i>muuttumisenlain alaisesta alinomaisesta
          kehkeytymisestä</i>.
        </p>
        <p class="paragraph">
          Tällaisen katsomuksen edestä katoavat kaikki eristetyt tapahtumat. Kukin
          tapahtuma on olemassa ainoastaan yhteydessään toisten tapahtumain kanssa.
          Sinänsä se on arvoton; se saa arvoa ja totuutta ainoas<span class="pageno"
          id="p16">[s. 16]</span>taan <i>miliöönsä</i>, ympärystänsä, perustalla.
          Ympärystän tutkiminen, sen näyttämön tarkastus, jolla päiväntapahtumat
          liikkuvat, niiden juurten etsintä entisyydestä, se on siis kussakin
          tapauksessa oleva tiedemiehen menettely. Ainoastaan siten sopii toivoa
          päästävän näköpaikoille, joista tapahtumat näkyvät oikeassa mittasuhteessa,
          jotta ne eivät, kuten liian likellä silmää olevat esineet, esiinny
          suhteiltaan hämmentävinä.
        </p>
        <p class="paragraph">
          Tässä oikean mittasuhteen etsinnässä nykyisillekin ilmiöille kohtaa
          tiedemies yleisön tarpeen saada selityksiä päivän näytelmään. Sen puhtaan
          ilon rinnalla, minkä totuuden-etsintä totuuden itsensä vuoksi antaa, viittaa
          hänelle tässä se ei aivan tavallinen tyydytys, että hän voi olla oppaana
          suurelle ja tiedonjanoiselle yleisölle, joka aivan käytännöllisestä
          tarpeesta kysyy häneltä opastusta.
        </p>
        <hr>
        <p class="paragraph">
          On luultavaa, että tämänlaatuinen tieteellinen pyrkimys juuri meidän
          aikanamme voi odottaa yleisön mielenkiintoa tavallista suuremmassa määrässä.
          Tämä tuntuu olevan luonnollinen seuraus jo sen draaman omasta jännityksestä,
          jota nyt maailmassa meidän nähtemme näytellään. Historian suuri näytelmä —
          katseltakoon sitä muinaisajan kohtalotragediana tai keskiaikaisena
          mysteriona, sokeiden luonnonvoimien synkeänä leikkinä tai <i>divina
          commediana</i> — historian näytelmä tapahtuu samoin kuin muutkin, sisältäen
          väliaikoja enemmän ja vähemmän jännittävien näytösten välillä. Meidän
          nuoruutemme on kulunut tällaisena ulkonaisen levon ja näennäisen rauhan
          väliaikana. Kolme vuosikymmentä kestäneen suurdraa<span class="pageno"
          id="p17">[s. 17]</span>mallisen toiminnan jälkeen, jonka tuloksina olivat
          kansallisvaltiot Italia ja Saksa, kansainsikermä Itävalta-Unkari sekä
          valtiohajaannus Balkanin niemimaalla, näytti meidän maanosamme joutuneen
          tasapainotilaan v. 1878 pidetyn Berlininkongressin perustalla. Kaikki suuret
          kysymykset näyttivät ratkaistuilta, kartta alkoi meidän käsityksessämme
          saada sen muuttumattomuusluonteen, jonka totuntakäsitteet niin helposti
          antavat. Lisävakuudeksi ryhmittyi Keski-Europan <i>kolmiliitto</i>
          »salaliitoksi rauhan puolesta» — kuten Crispi sitä kerran nimitti — eivätkä
          valtiomiehet saattaneet milloinkaan puhua kansojen kuullen rauhan olematta
          heidän ylimpänä tunnuksenaan.
        </p>
        <div class="image">
          <img src="images/kuva-01.jpg" alt="">
          <p>Europan siirtokunnat n. 1900.</p>
        </div>
        <p class="paragraph">
          Niin on vielä tänä hetkenä<a href="#fn1" id="fnref1"><sup>[1]</sup></a>;
          vielä ei rauha ole rikkunut maanosamme rajain sisällä, ellemme ota lukuun
          Turkin paikallisluontoisia kohtauksia 1897 Kreikan ja 1911 Italian kanssa;
          vielä on valtiollinen kartta myöskin oleellisesti muuttumatta. Mutta kun
          Europa on nauttinut rauhaa, on myrsky toisensa jälkeen kulkenut yli muiden
          maanosien, joihin europalaiset vallat ovat siirtäneet laajennuspyrkimyksensä
          aikaansaatuaan toimeentulomuodon kotona. Tällä välin on ulkopuolella
          kasvanut muitakin voimia ja niiden mukana uusia kahnausaiheita. Lopuksi on
          jännitys kimmahtanut takaisin Europaan. Ankaran sodanvaaran varjot ovat
          tulleet ja menneet ja mentyään taas palanneet meidän omaan maanosaamme.
        </p>
        <p class="paragraph">
          Niinpä on jo puolen miesiän ajan historiallinen näytelmä jälleen käynnissä
          voimakkaiden näytösten sarjana. Isku iskulta, kuin kuvat panoraamassa tai
          <span class="pageno" id="p18">[s. 18]</span>laukaukset revolverista, ovat
          suuret tapahtumat seuranneet toisiansa; ja useammin kuin kerran on tuntunut
          kuin olisimme joutuneet sellaiseen kohtalokkaaseen kohtaan, josta
          muinaisajan teatterissa laskettiin »peripetia» eli onnen vaihde, käänne koko
          näytelmässä.
        </p>
        <p class="paragraph">
          Tarkastakaamme pikaisella silmäyksellä tämän draaman pääkohtauksia!
        </p>
        <br>
        <p class="paragraph">
          Se alkoi tapahtumalla, joka kenties tulevaisuuden historioitsijoista on
          kyllin merkillinen aloittamaan uuden luvun maailmanhistoriassa: Japanin
          suurvallan esiintymisellä sodassa Kiinaa vastaan ja jälkimäisen vallan
          voimattomuuden paljastamisella. Rauhansopimus <i>1895</i> aiheutti uuden ja
          odottamattoman europalaisten valtain kolmiliiton: Saksa käsi kädessä Ranskan
          ja Venäjän kanssa Itä-Aasian asioissa. Samaan aikaan alkoi vanha »itämainen
          kysymys» Turkin jaosta nousta uhkaavaan mittaan Europan rajalla. Jouluun
          mennessä s. v. siirtyi maailmanhistorian polttopiste Venezuelaan, missä
          presidentti Clevelandin sekaantuminen uhkasi Englannin ja Yhdysvaltain
          välien rikkoontumista. Ja ennenkuin tämä tapausrikas vuosi vielä oli astunut
          hautaansa, tuli uusi mitä vakavimmanlaatuinen uhka, nimittäin
          Etelä-Afrikassa »the Jameson Raid» (Jamesonin retki), joka keisari
          Wilhelmin, Transvaalin presidentille uutenavuonna 1896 lähettämän
          osanottosähkösanoman takia sai suurpoliittisen laajuuden.
        </p>
        <p class="paragraph">
          Vuosi <i>1896</i> loi uuden satunnaisen kolmiliiton, Englanti—Ranska—Venäjä,
          Armenian kysymyksessä, mutta paljasti muuten maailmalle sen tapahtuman että
          Ranska ja Venäjä olivat toisissaan tavanneet »nations amies et alliés»
          (ystävä- ja liittokansat) — <span class="pageno" id="p19">[s.
          19]</span>vastineen kolmiliitolle, mikä ei juuri edistänyt maanosan
          turvallisuudentunnetta.
        </p>
        <p class="paragraph">
          Vuosi <i>1897</i> antoi kaksi maailmanhistoriallista tulosta: Yhdysvallat
          valtasivat Havajin ja Saksa nousi maihin Kiautshoussa Kiinassa. Siinä oli
          kaksi uutta valtaa, jotka toden perästä antautuivat maailmanpolitiikkaan.
          Saksan jälkeen tuli Venäjä ja asettui Port Arturiin. Kotona Europassa ei
          »europalainen konsertti (sopusointu)» enään voinut estää syttyviä aineksia
          Balkanilla leimahtamasta ilmiliekkiin, mutta sai kuitenkin kulon
          rajoitetuksi lyhyeen kaksintaisteluun Kreikan ja Turkin välillä.
        </p>
        <p class="paragraph">
          Vuosi <i>1898</i> kohentaa jälleen kahnausta. Yhdysvallat alkavat sodan
          Espanjaa vastaan ja hankkivat itselleen m. m. uusia siltakiviä
          Ison-Valtameren yli Itä-Aasiaan. Sopimuksilla turvataan Saksan ja Venäjän
          kiinnitykset Kiinassa, Venäjä saa myöskin rakennusluvan suurpoliittiseen
          rautatiehensä Port Arturiin, Englanti ja Ranska saapuvat hekin suurelle
          kahmaisuaterialle Kiinan pöydän ääreen. Sisä-Afrikassa syntyy uusi
          myrskykeskus, kun Englanti muserrettuaan Mahdin vallan katkaisee Ranskan
          suunnitelmat Fashodassa.
        </p>
        <p class="paragraph">
          Vuosi <i>1899</i> laajentaa Saksan »paikkaa auringossa» ja lisää
          kahnausainesten lukua Saksan ottaessa haltuunsa rautatierakennuksen
          Vähän-Aasian halki (Bagdadin-radan). Venäjä taas hankkii itselleen
          hengähdyksentilaa ja maailmalle kauniin kangastuksen hetken julistamalla
          rauhankokoukselle Haagissa »les principes d'equité et de droit» (tasa-arvon
          ja oikeuden periaatteita). Tuskin ovat nämä harpunsävelet vaimenneet,
          ennenkuin Etelä-Afrikan kysymys puhkeaa <span class="pageno" id="p20">[s.
          20]</span>sodaksi, joka saattaa Britannian maailmanvallan liitokset
          nitisemään.
        </p>
        <p class="paragraph">
          Koko vuoden <i>1900</i> jatkuu tämä kamppailu äärimmäisessä etelässä.
          Kesällä nousee myrsky myöskin vanhalla näyttämöllä idässä, ja kaikki
          suurvallat nousevat jalkeille suojelemaan kansainoikeuden alkeisimpia
          säännöksiä Kiinan muukalaisvihollista kapinaa vastaan; ja läheisempi
          itämainen kysymys, nyt paikallistettuna Makedoniaan, uhkaa jälleen johtaa
          sotaan.
        </p>
        <p class="paragraph">
          Vuosi <i>1901</i> näyttää maailmalle Australian maanosan valtiollisesti
          järjestyneenä yksiönä, kohottaa yhä Venäjän osakkeita Aasiassa (Mandshuria)
          ja tuo esiin uuden avoimen kahnauskohdan Venäjän puuhien takia Tibetissä.
          Kiinassa palautetaan rauhalliset olot miten kuten, ja Etelä-Afrikassa jatkuu
          taistelu sissisodan muodossa.
        </p>
        <p class="paragraph">
          Vuosi <i>1902</i> tuo rauhan Etelä-Afrikaan. Englanti on nyt luopunut
          valtiollisesta eristäytymisestään ja ojentaa Japanille kättä liittoon.
          Huolimatta Italian kiemailusta Ranskan kanssa uudistetaan vanha kolmiliitto
          12 vuodeksi.
        </p>
        <p class="paragraph">
          Vuosi <i>1903</i> on rauhan ja valmisteluiden vuosi, tyven ennen myrskyä.
          Sen ainoa huomattavampi lisä maailmanhistoriaan on keisarikohtaus
          Mürzstegissä, jossa Itävalta ja Venäjä rupesivat yhteisesti Balkanin rauhan
          takaajiksi, sekä Panaman tasavallan äkillinen tuonti näyttämölle
          Yhdysvaltain päätöksestä: toisen suurpoliittisen kanavan pian tapahtuvan
          todellisen valmistumisen enne.
        </p>
        <p class="paragraph">
          Sitä uurtopiirteisempi on vuosi <i>1904</i>, ehkä sisällysrikkain, mitä
          meidän polvemme on elänyt. Mandshurian kysymys on nyt kypsä ratkaistavaksi
          Venäjän <span class="pageno" id="p21">[s. 21]</span>ja Japanin välillä.
          Syntyy arvaamattoman suurmerkityksellinen kamppailu, taistelu keltaisen ja
          valkoisen ihmisrodun, Aasian ja Europan, Buddhan ja Kristuksen välillä; ja
          menestys näyttää ensimäistä kertaa toden perästä pettävän valkoisen rodun
          edustajan. Englanti käyttää hyväkseen olotilaa, houkuttelee Venäjän ainoan
          liittolaisen, Ranskan, sopimuksiin, jotka saattavat tämän
          liittolaisuskollisuuden epäilyttävään valoon, ja tempaa Tibetin pois Venäjän
          vaikutuspiiristä, välien yhä kärjistyessä tsaarin ahdistetun valtakunnan
          kanssa. Syksyllä pingoittuu jännitys mitä vaarallisimman laatuiseksi
          kriisiksi, ja ainoastaan äärimmäisellä ponnistuksella onnistuu diplomatian
          ehkäistä laukeamista, joka olisi voinut aiheuttaa maailmansodan. Tällä välin
          kuohuu Balkanilla lakkaamatta, ja Välimeren toisessa kolkassa aletaan
          poistaa verhoja uuden suurpoliittisen kysymyksen, Marokkoa koskevan, yltä.
        </p>
        <p class="paragraph">
          Vuosi <i>1905</i> tekee johtopäätökset vuodesta 1904 suuren levottomuuden
          vallitessa eri näyttämöillä. Venäjän suuri tappio idässä ynnä siitä johtunut
          kapina ja valtiomuotopulma kotona aiheuttaa muutoksen myöskin Europan
          tasapainossa. Nojautuen Englantiin näyttää Ranska tahtovan ulmata Saksaa
          Marokon asiassa, kunnes Delcassén kukistuminen kesällä, keisari Wilhelmin
          käynnin jälkeen Tangerissa, hetkeksi helpottaa jännitystä. Balkanilla ottaa
          Englanti johdon käsiinsä ja muuttaa venäläis-itävaltalaisen takauksen
          yhteis-europalaiseksi, uuden rahainhoitotarkastuksen avulla Makedoniassa.
          Pohjois-Europassa hajoaa Skandinavian unioni, joten valtioiden lukumäärä
          lisääntyy yhdellä jäsenellä.
        </p>
        <span class="pageno" id="p22">[s. 22]</span>
        <p class="paragraph">
          Vuosi <i>1906</i> alkaa yleisellä neuvottelukokouksella Marokon-asiassa,
          joka piti Europaa jännityksessä kolme kuukautta, kunnes saatiin syntymään
          laiha sovinto. Sen ohella syntyy Englannin ja Turkin välillä Sinain
          niemimaalla kahnaus, joka päättyy Turkin peräytymiseen toukokuussa.
          Vakavampi kahnaus ilmenee vuoden lopulla Japanin ja Yhdysvaltain välillä,
          lähinnä Kalifornian japanilaisia siirtolaisia vastaan tähdätyn
          koulupolitiikan vuoksi.
        </p>
        <p class="paragraph">
          Vuosi <i>1907</i> on sopimusten ja välipuheiden vuosi ennen muita.
          Ison-Valtameren yli kiristyvää jännitystä höllyttää Japanin ja Amerikan
          sopimus maaliskuulla, vallitseva olotila Välimeren ulommilla rantamilla
          vahvistetaan toukokuussa Englannin, Ranskan ja Espanjan välisellä
          sopimuksella, olot Itä-Aasiassa järjestetään kesällä Japanin sopimuksilla
          Ranskan ja Venäjän kanssa, ja elokuussa tulee vuoden suuri saannos,
          Englannin ja Venäjän välipuhe (lähinnä Aasian kysymyksissä). Tällävälin
          uudistetaan kolmiliitto kaikessa hiljaisuudessa ja toinen rauhankokous
          Haagissa vahvistaa rauhallista vaikutusta.
        </p>
        <p class="paragraph">
          Vuosi <i>1908</i> näyttää vaikuttavan samaan suuntaan Pohjanmerta ja
          Itämerta koskevilla sopimuksilla, mutta paljastaa pian »ententepolitiikan»
          (s. o. Ranskan, Englannin ja Venäjän yhteistoiminnan) vaarallisen suunnan.
          Hallitsijakohtausta Tallinnassa (kesäkuussa) Englannin ja Venäjän välillä
          ynnä siellä suunniteltua uutta ohjelmaa Makedonian kysymyksessä seuraa
          heinäkuussa nuorturkkilaisten vallankumous, sitä taas lokakuussa Bulgarian
          itsenäisyysjulistus ja Bosnian-Herzegovinan lopullinen yhdistäminen
          Itävaltaan. Syk<span class="pageno" id="p23">[s. 23]</span>syllä kiihtyy
          myöskin Saksan ja Ranskan välinen kiista Marokon kysymyksessä (Casa-Blanca
          -juttu).
        </p>
        <p class="paragraph">
          Vuosi <i>1909</i> perii siis molemmat monivuotiset kiistakysymykset
          uhkaavassa tilassa. Balkanin kysymys aiheuttaa vakavan sodanvaaran, mutta
          Saksan avoin esiintyminen Itävallan puolella saa Serbian ja Venäjän
          peräytymään, maaliskuulla. Jo helmikuussa selvitetään samoin Marokon
          kysymys, Saksan ja Ranskan välisellä sopimuksella. Ainoastaan äärimmäisessä
          idässä jatkuu levottomuutta, kun uusia riidanaiheita siellä ilmenee Japanin
          ja Yhdysvaltain välillä.
        </p>
        <p class="paragraph">
          Vuosi <i>1910</i> vahvistaa sitä tyvenen tilaa, joka syntyi keväällä 1909.
          Kuningas Edwardin kuolema toukokuussa ja keisarikohtaus Potsdamissa
          Wilhelmin ja Nikolain välillä marraskuussa näyttävät toteavan
          ententepolitiikan kuoleman. Portugalin vallankumous lokakuussa ei häiritse
          yleistä levollisuutta. Kauimpana idässä menettää Korea viimeisen häipeen
          itsenäisyydestään Japanille, kauimpana etelässä esiintyy brittiläinen
          Etelä-Afrika uutena suurena yksiönä Suur-Britannian maailmanvallassa.
        </p>
        <p class="paragraph">
          Vuosi <i>1911</i> alkaa rauhan merkeissä (sovinto-oikeussopimus Englannin ja
          Yhdysvaltain välillä), mutta kehittyy ankarimpaan sodanvaaraan Marokon
          kysymyksen vuoksi, joka vielä kerran on käynyt mitä kireimmäksi
          ranskalaisten retken johdosta Feziin touko- ja saksalaisten Agadiriin
          heinäkuussa. Kun tämä kysymys pitkien neuvotteluiden jälkeen vihdoin on
          kypsä poistettavaksi päiväjärjestyksestä, synkkenee taivas jälleen Italian
          retken takia Tripolia vastaan syyskuussa ja siitä johtuvasta sodasta Turkin
          kanssa; ja ennenkuin se on ratkaistu, puhkeaa Kiinassa loka<span
          class="pageno" id="p24">[s. 24]</span>kuulla kapina, joka uhkaa tuoda
          mukanaan mitä vakavimpia selkkauksia.
        </p>
        <br>
        <p class="paragraph">
          Kun suuret kysymykset täten vuorottelevat tai seuraavat toisiaan ulkonaisten
          tapahtumain näyttämöllä, näyttää syvälle ulottuvia muutoksia olevan tekeillä
          itse valtaryhmityksessä meidän maanosassamme. Vielä vuosisadan vaihteessa
          oli huomioonotettava kolme suurta valtayhtymää: vanha <i>kolmiliitto</i>
          keskustassa, <i>Ranskan</i> ja <i>Venäjän</i> liitto sivustoilla ja
          <i>Englanti</i> molempien ulkopuolella »ylväässä erillisyydessä». Ensimäinen
          askel tämän asetelman ulkopuolelle, vielä laajempaan renkaaseen, otettiin
          1902, kun Englanti tarttui Japanin käteen. Venäjän heikentyminen Japanin
          sodassa näytti järkyttävän Europan tasapainoa kolmiliiton (Saksan) eduksi;
          silloin astuu Englanti Ranskan (1904) ja Venäjän (1907) puolelle, asetelma
          muuttuu selväksi kahden peliksi: <i>kolmisopimus</i> (»trippelentente»)
          <i>kolmiliittoa</i> (»trippelallians») vastaan. Mutta sisäänkinpäin näyttää
          jälkimäinen heikkenevän Italian yhä useammin esiintyvien erikoispyrkimysten
          takia, ja Balkanin pulman aikana 1908—09 oli Saksa-Itävalta melkein
          erillisenä lohkareena Europan keskessä. Sen lujuutta vastaan särkyi
          kuitenkin »saarrospolitiikka». Potsdamin kohtauksen jälkeen lopulla vuotta
          1910 sekä Italian välien Turkin kanssa rikkoonnuttua syksyllä 1911 näyttää
          häämöttävän vielä yksi muunnos ryhmityksessä: itä länttä vastaan, <i>kolme
          keisaria</i> vastoin <i>kolmea parlamenttia</i> (eduskuntaa) — Englannin
          suhteiden sekä Venäjään että Japaniin laimetessa, huolimatta edelleen
          voimassa-olevista sopimuksista.
        </p>
        <p class="paragraph">
          Mitä tässä viimeisessä ryhmittelyssä on oleellista, <span class="pageno"
          id="p25">[s. 25]</span>mikä vain hetken vaikutusta, sen saa tulevaisuus
          näyttää. Mutta sen verran on selvää, että alkuperäiset nimet ovat alkaneet
          saada uutta sisällystä ja etteivät vanhat merkit enää pidä paikkaansa.
        </p>
        <hr>
        <p class="paragraph">
          Runsaan sadon on, kuten näkyy, viimeisin aikajakso antanut historialle;
          runsaan suurista tapahtumista, vielä runsaamman suurista enteistä.
          Levollisuus on paennut meidän maanosastamme. Kerta toisensa jälkeen on
          kansoja värisyttänyt ajatus, että <i>yleinen maailmansota</i> saattaa olla
          lähellä: tämä painajainen, joka seuraa jokaista kahnausta Europan valtojen
          välillä ja monen mielessä jo on saanut välttämättömästi tulevan
          todellisuuden hahmon.
        </p>
        <p class="paragraph">
          Tällaiset pahat aavistukset selittävät miksi meidän maanosamme nykyisin
          näyttää sikermältä linnoitettuja leirejä. Totisesti ei tämä politiikka
          olekaan perusteeton. Koko valtiollinen maailma on nykyään kuin sähköllä
          ladattu kone. Enenevällä jännityksellä seuraavat valtiomiehet virran kulkua,
          äärimmäisestä lännestä etelään ja itään tai takaisin keskustaan. Ei tiedetä,
          kuinka kauan jännitystä voidaan kestää, voidaanko se johtaa pois tai milloin
          suuri räjähdys tapahtuu; kysytään vain kasvavalla vavistuksella, mitähän
          <i>ensi vuosi</i> tuonee...
        </p>
        <p class="paragraph">
          Kasvavalla vavistuksella — sillä, jos meidän päivinämme yleisö herkemmin
          korvin kuin ennen seuraa kansainvälisen politiikan kysymyksiä, se ei riipu
          yksinomaan draaman omasta taiteellisesta jännityksestä. Näytelmässä on
          mukana käytännöllisiä, omakohtaisia etuja maan kaikilla kansoilla. Näyttämön
          ja kat<span class="pageno" id="p26">[s. 26]</span>somon suhde on näet tähän
          aikaan tullut erikoisen läheiseksi. Ne, jotka tänään istuvat katselijoina,
          saattavat kenties huomenna saada kutsun näyttömölle itse ottamaan osaa
          toimintaan. He ovat siitä täysin tietoisia. Yhä voimakkaammaksi on tullut se
          yleinen tunne, että mikään kansa ei nyttemmin voi sulkeutua
          maailmanhistorian vaatimusten ulkopuolelle. Väkipyörä pyörii vinhaa vauhtia,
          eikä riipu enää meistä itsestämme, temmataanko meidät mukaan vai ei.
        </p>
        <p class="paragraph">
          Tätä juuri on nimitetty <i>»planetariseksi» asemaksi</i>; sana ei ehkä ole
          kaikin puolin soveltuva, mutta parempaakaan ei ole, ja asialla täytyy olla
          jokin nimi. Tämä on ensiksi ja enimmin silmäänpistävää nykyajan
          historiallisessa hahmossa, verrattuna kaikkiin entisiin aikoihin. Vihdoinkin
          on koko planettamme (maapallo) niin tiuhaan historian säikeiden ympäröimänä,
          että jokainen voimakkaampi nykäisy yhdestä silmukasta tuntuu koko verkossa
          sen laitimmaisia silmuja myöten. Me alamme siis jo kaukaa haamuilla
          ihmiskunnan järjestyneen yhteisön piirteitä. Me näemme maailmanhistoriaa sen
          sanan todellisessa merkityksessä — kuten Helmholt vuoden 1899 jälkeen on
          koettanut meille esittääkin — sittenkuin liian kauan olemme anastaneet tämän
          nimen yksinomaan europalaisen sivistyspiirin kohtaloille.
        </p>
        <p class="paragraph">
          Kauan on historia valmistanut tätä suurta tulosta. Katsaus valtiollisten
          yhteiskuntain lapsuuteen osoittaa niiden säännöllisesti olleen
          eristäytymisvaiston johtamia. Historia alkaa sikermänä paikallishistorioita,
          mahdollisimman vähäisin keskinäisin kosketuksin. Tämä ilmiö on vielä
          havaittavissa kaukaisemmilla aloilla, kuten muutamissa Sisä-Afrikan osissa,
          ja me <span class="pageno" id="p27">[s. 27]</span>voimme seurata sitä
          jokseenkin pitkälle sivistyskansojen kohtaloissa; niinpä näemme sen sangen
          selvään vielä Ruotsin vanhassa länsigöötanlaissa vain ⅔ vuosituhatta sitten.
        </p>
        <p class="paragraph">
          Kehitys tältä asteelta meidän aikamme planetariseen asemaan on käynyt
          kahdessa jaksossa ja kahdella tasolla; ensin europalaisen maailman yhtyminen
          yhdeksi valtiokerhoksi, sitten muiden maanosien liittyminen yhteen sivistys-
          eli kultturipiiriin.
        </p>
        <p class="paragraph">
          <i>Europan valtiokerho</i> ei ole ensinkään mikään oikeudellinen yhtymä; se
          ei ole mitään muuta kuin olemassa oleva yhteiselämän ja etujenyhteyden
          suhde. Me luemme tavallisista historianoppikirjoistamme, että tämä kerho
          syntyi uudemman ajan alussa. Oikeastaan ei asia ole aivan niin. Jo
          myöhemmällä keskiajalla oli Europa muodostellut sarjan pienempiä
          valtiosikermiä eli poliittisia heimoryhmiä: Pyreneain kansat erikseen,
          Ranska—Englanti erikseen, Saksa—Italia erikseen, Pohjois-Europa erikseen,
          Itä erikseen; tietenkään ei ehdottomasti suljettuina keskenäiseltä
          kosketukselta, mutta kuitenkin kukin muodostaen luonnollisen piirinsä, jonka
          sisällä oli vilkas yhdyselämä ja vähän suhteita ulospäin. V. 1500 tapahtui
          vain, että Pyreneain, Englannin—Ranskan ja Italian—Saksan valtiosikermät
          yhtyivät laajempaan valtiolliseen piiriin. Ei europalaista, vaan ainoastaan
          lounais-europalainen valtiokerho syntyi uudemman ajan mukana, vaikkakin
          erinäisiä siteitä pian punottiin Ruotsista Ranskaan ja Ranskasta Turkkiin.
          Vähää myöhemmin joutuvat myöskin Pohjoismaat ja Itä lopullisesti yhteisen
          ulkohistorian piiriin, ja me saamme kaksi europalaista valtiokerhoa:
          pohjoisen ja eteläisen, <span class="pageno" id="p28">[s. 28]</span>kuten
          Heeren niitä nimittää. Vielä 1700-luvun alussa astuvat molemmat eri ryhmät
          ilmi kahdessa sodassa: suuressa pohjoisessa idän puolella, Espanjan
          perimyssodassa lounaassa. Jo 230-vuotisen sodan aikana on kuitenkin
          Skandinavia liittynyt syvälle ulottuviin suhteisiin toisen valtiokerhon
          kanssa, Fredrik Suuren aikana alkaa myöskin Venäjän politiikka lopullisesti
          kietoutua Europan politiikkaan; mutta vasta vuosisadan lopulla, Ranskan
          vallankumouksen kynnyksellä, voidaan kuuluisa Europan valtiokerho katsoa
          valmiiksi.
        </p>
        <p class="paragraph">
          Kun tämä tapahtui, oli jo työ koko maanpiirin (»orbis terrarum»)
          yhdistämiseksi alkanut ja ehditty niinkin pitkälle, että
          siirttomaakahnaukset olivat saattaneet sytyttää sodan Europassa. Itsestään
          eivät vieraat maanosat ole päässeet pitemmälle kuin osittaisten
          valtiokerhojen muodostamiseen. Niin esim. muhamettilainen maailma erikseen,
          Intia erikseen, Itä-Aasia erikseen. Keskihakuinen ja keskipakoinen voima
          täällä on yksinomaan kultturiluontoinen; erilaiset kultturimaailmat ovat
          piirtyneet valtiolliselle kartalle, eikä kumpainenkaan viimeksimainituista
          ole osoittanut pyrkimystä levenemään (paitsi Intia uskonnollisessa
          suhteessa). Itsekseen jääneinä olisivat ne epäilemättä vielä nytkin tällä
          erillisyyden ja sulkeutumisen kannalla. Että ne nyttemmin samoin kuin
          yleensä koko maapallo tavallansa kuuluvat yleispoliittiseen yhteyteen, se on
          yksinomaan Europan työtä. Valtiollinen maailman-yhteys on syntynyt siitä,
          että Europan pyrkimykset ovat levinneet yli koko maailman kuljettaen Europan
          kultturia mukanaan.
        </p>
        <p class="paragraph">
          Uudemman ajan alussa, samanaikaisesti länsi-<span class="pageno"
          id="p29">[s. 29]</span>europalaisen valtiokerhon vakiintumisen kanssa, alkoi
          Europa laskea valtansa alle vieraita maita sitä mukaa kuin niitä löydettiin.
          Käänteentekevä tapaus merenkulun historiassa oli edellytyksenä; tarkoitamme
          kompassin kehittämistä — onpa koko maailmanpolitiikkaa sanottu »kompassin
          lapseksi». Nyt sukeltaa Amerikan mantere esiin tietymättömistä ja asetetaan
          Europan holhuunalaisuuteen; intialainen maailma löydetään uudelleen ja saa
          saman kohtalon; Afrikan ja Australian rannikot joutuvat Europan näkö- ja
          kultturipiiriin. Kun Ranskan vallankumousaika alkaa, on koko tunnettu
          maailma Europan asutustyön johdosta ainakin välillisessä yhdyselämässä
          keskenään — lukuunottamatta yhtä suurta poikkeusta: kiinalaista
          kultturipiiriä Itä-Aasiassa (Kiinaa, Koreaa, Japania). Aikojen kuluessa on
          tämä viimeksimainittu valtiosikermä yhä enemmän sulkeutunut itseensä,
          lopulta periaatteellisestikin katkaistakseen yhteyden ulkomaailman kanssa.
        </p>
        <p class="paragraph">
          Yhdeksännentoista vuosisadan alkaessa oli siis saman maan päällä kaksi eri
          kultturimaailmaa: europalainen, jolla oli ulkopalstoja kaikissa maanosissa,
          ja kiinalainen suljetulla alueellaan arojen ja vuorten takana Keski- ja
          Itä-Aasiassa. Tämän vuosisadan tehtäväksi tuli näiden välisten sulkujen
          särkeminen ja edellisen saattaminen ainakin näennäiseen maailmanvaltiuteen;
          samalla kun tieteelliset tutkimusretket ovat paljastaneet useimmat
          maailmankartan jäljelläolevista salaisuuksista ja valmistaneet syrjäistenkin
          maiden yhdistämistä suureen yleiseen kultturityöhön Europan johdolla. Nytkin
          havaitsemme kehityksen alkuna olevan käänteentekevän tapahtuman kulku<span
          class="pageno" id="p30">[s. 30]</span>neuvojen alalla: höyry- ja sähkövoiman
          käytäntööntulon. On sanottu, että tekniikka vallitsee politiikkaamme ja että
          elämme kulkuneuvojen merkeissä. Varmaa on, että sähkölennätinlangat ja
          kaapelit, rautatiet ja höyrylaivareitit nyt ovat lujia siteitä, joita ilman
          ei planetarista asemaa ikinä olisi voitu toteuttaa.
        </p>
        <p class="paragraph">
          Samalla kertaa kuin tekniikka täten on antanut ennen aavistamattomia
          yhteysmahdollisuuksia, samalla on Europa alkanut tarvita muita maanosia
          enemmän kuin milloinkaan ennen. Tämä johtuu siitä tuotanto-olojen
          muutoksesta, joka meidän maanosassamme on viime vuosisadan kuluessa
          tapahtunut. Europan maissa ei enää voida elää niinkuin entisajan maatalossa,
          missä kaikki, mitä tarvittiin, saatettiin valmistaa omilla tiluksilla.
          Väkiluvun kasvaminen ja kultturin mukana enenneet tarpeet ovat saattaneet
          teollisuuden etualalle, ja tekniikan avulla on siitä kehittynyt kone- ja
          suurteollisuus, joka vaatii markkinoita kaukana oman maan ja oman maanosan
          ulkopuolella. Niinpä kulkee Europa yhä eräretkillä vieraissa maanosissa;
          mutta ei enää etsimässä etusijassa jaloja metalleja ja ylellisyystavaroita
          ja nautintoaineita, vaan ensinnä raaka-aineita, sen jälkeen, kun raaka-aine
          on muovailtu teollisuustuotteeksi, ostajia ja vihdoin, kun näillä
          markkinoilla on koottu pääomia, edullisia sijoituksia niille. Ainaisessa
          kiertokulussa, niinkuin passadituulet ilmassa, virtaa raaka-aineita ja
          elintarpeita muusta maailmasta Europaan, teollisuustuotteita ja pääomia
          Europasta muuhun maailmaan. Taloudellinen pyrkimys, kauppa, kietoo maan;
          <span class="pageno" id="p31">[s. 31]</span>ja sen vaatimus on, kultturin
          nimessä ja kanuunain takauksella, lopulta tullut määrääväksi, käskeväksi.
        </p>
        <p class="paragraph">
          Niinpä on nyt tullut loppu kansojen erakkoelämästä, sillä ei yksikään saa
          tyyten sulkea markkinoitaan yleiseltä kiertokululta. Missä sellaisia oireita
          ilmenee, siellä tarttuvat Europan vallat asiaan väkivoimin. Buurit
          Etelä-Afrikassa saivat sakkoina siitä maksaa itsenäisyytensä. Japani älysi
          vaaran ajoissa ja siirtyi itse Europan puolelle, ennenkuin kahnaus kävi
          liian suureksi. Kauimmin noudatti vanha Kiina eristäytymispolitiikkaansa;
          mutta senvuoksi se onkin nyt planetarisen aseman keskustassa — vastoin
          tahtoansa on se joutunut näyttelemään sitä osaa, jota sen itsensä ottama
          nimi osoittaa: se on tullut »keskusvaltakunnaksi», jonne suurpolitiikan
          pääpyrkimykset keskittyvät.
        </p>
        <p class="paragraph">
          Näin tavoin ovat kaikki maan ja ihmiskunnan pääosat joutuneet keskinäisiin
          kosketuksiin. Jo kauan olemmekin huomanneet sen hedelmiä yhteenliittymisissä
          yleisen kultturin aloilla: inhimillisyyden (Genèven sopimus 1864 ja Haagin
          sovinto-oikeus 1899), yhdysliikenteen (maailmanpostiyhdistys 1874 ja 1878),
          kirjallisen omistusoikeuden (Bernin sopimukset 1886 ja 1896), tieteen
          (kansainvälinen astemittaus vuodesta 1886 y. m.). Ilman nimenomaista
          kansainvälistä yhteenliittymistä<a href="#fn2"
          id="fnref2"><sup>[2]</sup></a> näemme saman ilmiön vielä selvempänä ja
          tuntuvampana nykyisen <i>kapitalismin</i> ja <i>sosialismin</i>
          vastakkaisissa pyrkimyksissä.
        </p>
        <p class="paragraph">
          Tietenkään ei tämä asema vielä oli viimeistä myöten valmis. Me elämme vielä
          tämän uuden ajan var<span class="pageno" id="p32">[s. 32]</span>haisia
          aamuhetkiä. Vielä voisivat toisarvoiset kultturivaltiot paikoitellen käydä
          sotaakin keskenään ilman että se sanottavasti koskisi muun maailman etuja;
          niinpä esim. Chile ja Argentina. Onpa itse Europassakin, missä valtiokerho
          nyt on entistään verrattomasti täydellisempi ja yhteenkuuluvampi, erinäisiä
          alueita, kuten Pyreneain ja Skandinavian niemimaat, verrattain syrjäisiä.
          Mutta nekin ovat kuitenkin tuohon kerhoon kuuluvia niin oleellisesti, ettei
          niitä siitä voida irroittaa. Historian aurinko, joka aina meidän päiviimme
          saakka ei ole samanaikaisesti valaissut kuin osia maasta, valaisee nyt yhä
          kirkkaammin samalla valolla koko ihmisten asumaa maapalloa, koko planettaa.
        </p>
        <hr>
        <p class="paragraph">
          On selvää, että tämä uusi valo sinänsä paikka paikoin tuntuu häiritsevältä
          ja hermostuttavalta, kun niin kauan on saatu elää omissa kotioloissa
          syrjässä, toisten katselematta. Mutta tämä muodollinen seikka yksin ei ole
          aiheuttanut nykyajan yleistä hermostuneisuutta varsinkaan heikompien
          kansojen keskuudessa. Kansat tuntevat tässä yleisen kosketuksen
          järjestelmässä todellista vaaraa itsenäisyydelleen. Planetarinen asema on
          näet luotu <i>alistumisen</i>, ei tasa-arvon merkeissä. Kehkeytyminen
          ihmiskunnan ykseyteen on oleellisesti sidottu <i>suurvaltojen</i>
          muodostumiseen, pienten kustannuksella.
        </p>
        <p class="paragraph">
          Tämä on nykyajan valtiollisen hahmon toinen pääpiirre. Sitä voi osaksi
          katsoa samalta kannalta, kuin tukkuliikkeen esiintymistä kaupan,
          suurtehtaita teollisuuden, suuria laivayhtiöitä merenkulun, suurpää<span
          class="pageno" id="p33">[s. 33]</span>omia rahamarkkinain, trusteja
          työmarkkinain alalla. Politiikkakin on tullut jonkinlaiseksi
          suurteollisuudeksi, jonka turvin on syntynyt suuria toiminimiä, ja koko
          kehitystä vallitsee se laki, jos saa uskoa lordi Salisburyä, että suuret
          valtiot tulevat yhä suuremmiksi, pienet yhä pienemmiksi — ja
          harvinaisemmiksi.
        </p>
        <p class="paragraph">
          Jo vanhemmat historian vaihekaudet ovat nähneet erinäisten
          valtiomuodostumain kohoavan mahtavasti toisten yli, ei vain mieskohtaisen
          sankarivoiman hetkellisinä luomina (Aleksanteri, Kaarle Suuri, Dshingis
          khaani, Tamerlan, Napoleon), vaan kiinteämminkin kehittyneinä (muinainen
          Assyria, Persia, Rooman valtakunta, Arabian kalifaatti, keskiaikainen Saksan
          keisarikunta). Mutta ne ovat aina pyrkineet valtaamaan koko tunnetun
          maailman, jotenka ne ovat esiintyneet ainoastaan toinen toisensa jälkeen;
          sitäpaitsi ovat ne säännöllisesti kuuluneet ainoastaan suuriin historian
          kultturikausien välisiin murrosaikoihin. Niinpä viimeinen tämänlaatuinen
          suurvalta päätti Europan yleisen »ancien régimem» (vanhan valtakauden). Se
          oli Napoleonin valta. Kun se oli murskaantunut, oli aika kypsä aivan uudelle
          muotokunnalle: rinnakkaisten suurvaltojen valtioylimystölle, joka oli
          kehittynyt kansallisista voimista ja toimi vapaaehtoisena
          kansainoikeudellisena laitoksena holhoten — tarvittaessa — omavaltaisesti
          pieniä valtioita.
        </p>
        <p class="paragraph">
          Tässäkin voimme seurata kehitystä renessansin siementävään aikaan, mikäli
          näet silloin useampia valtoja samanaikaisesti alkaa kohota korkeammalle
          tasapainon turmioksi: Turkki muinaisen Rooman maailmanvallan yhdellä,
          Portugal ja Espanja sen toisella laidalla ja keskiajan keisarikunnan
          perijänä <i>Itävalta</i>. <span class="pageno" id="p34">[s.
          34]</span>Keskivaiheilla 1600-lukua astuu uusia valtioita vallan etualalle,
          Hollanti, Ruotsi, <i>Ranska</i>, ja tasapainon säilyttäminen käy yhä
          vaikeammaksi. Aika kuluu, vanhat suurvallat saavat jättää tehtävänsä, uusia
          astuu kilpakentälle: <i>Englanti</i> 1700-luvun alussa, <i>Preussi</i> sen
          keskivaiheilla, <i>Venäjä</i> sen lopulla. Kun Napoleonin seikkailu on
          päättynyt, ovat ainoastaan nämä kolme ynnä Ranska itse ja vanha Itävalta
          itseoikeutettuja hallitsemaan ja vallitsemaan Europassa. Ja ne tarttuvatkin
          nyt toistensa käsiin tehden nimenomaisen liiton, jossa ne ottavat tämän
          maanosan levon ja tasapainon vastuulleen.
        </p>
        <p class="paragraph">
          »Johtavien päävaltojen ylimystönä», »Europan senaattina» — käyttääksemme
          Heerenin nimityksiä — diplomaattisesti valmistautuneena vapautussodissa
          Napoleonia vastaan, esiintyi tämä pentarkia (viiden valtius) jo Wienin
          kongressin<a href="#fn3" id="fnref3"><sup>[3]</sup></a> neuvotteluissa,
          missä nämä viisi ratkaisivat pääkysymykset, kun taas Ruotsin, Espanjan ja
          Portugalin mieltä kysyttiin vain erinäisissä tapauksissa; ja se on täysin
          vakiintunut Aachenin kongressissa 1818 »pyhäksi liitoksi» »kristillisen
          veljesrakkauden» lipun alla. Me tapaamme sen sittemmin, enemmän tai vähemmän
          täysilukuisena, muissa <i>kongresseissa</i> ja tunnemme sen käden
          <i>välitystoimissa</i>, joita joku suurvalta suorittaa toisten
          valtuuttamana. Täten saa kansain oikeus uusia muotoja ja periaatteita
          eräänlaatuisen järjestön perustalla, jossa suuret esiintyvät maanosan
          »status quon» (vallitsevain valtiussuhteiden) suojelijoina.
        </p>
        <p class="paragraph">
          Ensimäinen suurvaltaliitto ei elänyt vanhaksi, mutta sen eri osakkaat jäivät
          suureen valta-asemaansa; <span class="pageno" id="p35">[s. 35]</span>ja
          vuonna 1856 tapaamme ne jälleen koolla ratkaisemassa suurpoliittisia
          kysymyksiä. Tässä kongressissa (Parisissa) istuu Sardinian kuningaskunta
          suurten rinnalla; muutamia vuosia sen jälkeen on Italian yhdyntä aikaansaatu
          Sardinian johdolla, ja siitä pitäen lasketaan <i>Italia</i> kuudenneksi
          suurvallaksi. Täten täydentää tuo ylhäinen seura itseänsä. Berlinin
          kongressissa 1878 tapaamme sen täydessä työssä; sen sana riittää
          ratkaisemaan kansojen aseman ja valtiollisen kartan rajat maanosan
          kaakkoiskulmalla. Mutta jokapäiväisessäkin elämässä ja avoimesti näemme
          suurvallat holhoojan-asemassa valtiokerhon heikoilla kohdilla; niinpä jo
          1856, jolloin oli säännöiteltävä laivakulku Tonavan suupuolella (C. E. D. —
          »Commission Européenne de Danube», nuo kuusi ynnä Turkki, sittemmin myöskin
          Romania), edelleen 1880 Egyptin (»Commission de la dette publique»,
          täysilukuinen Venäjän liityttyä mukaan 1885), 1881 Turkin (»Conseil
          d'administration de la dette publique», ilman Venäjää) ja 1898 Kreikan
          suhteen (kansainvälinen valtuuskunta), kun oli huolehdittava maksukyvyltään
          heikoista velallisista valtiokerhossa, samoin myöskin 1898 Kreetan
          erikoisaseman takaajina (tässä kuitenkin vain neljä valloista, kun Saksa ja
          Itävalta pysyivät syrjässä) ja vihdoin vuodesta 1904 ja 1906 vuoteen 1908
          Makedonian järjestysvallan ja raha-asiain hoidon järjestäjinä.
        </p>
        <p class="paragraph">
          Oli asian luonnossa, että vakinaisia suurvaltoja muodostui ensiksi Europan
          valtiokerhosta. Mutta tämän kerhon kehittyessä planetariseksi aukeni
          suurvaltojen syntymisen mahdollisuus muissakin maanosissa. Kaksi sellaista
          onkin viime aikoina ilmaantunut: <i>Yhdysvallat</i> (U. S. A.) lännessä,
          <i>Japani</i> idässä. Jo <span class="pageno" id="p36">[s. 36]</span>kauan
          oli ensinmainittu valta herättänyt kunnioitusta aineellisella
          kehityksellään, mutta vasta kun se vuonna 1897 luopui kotopolitiikasta ja
          otti Havajin Valtameressä, on sen suurvaltavaatimus ilmeinen. Samaa voi
          sanoa Japanista jo 1894, jolloin se menee meren yli Koreaan. Ja molempien
          sopii katsoa saaneen tälle asemalleen vahvistuksen osanotollaan yhdessä
          Europan suurvaltain kanssa <i>retkeen Pekingiä vastaan 1900</i>; Japanin
          suhteen sitä vielä korostettiin liitolla Englannin kanssa 1902 ja
          lopullisesti sen lujitti voitto Venäjästä 1905.
        </p>
        <p class="paragraph">
          Tuo silmäänpistävän maailmanhistoriallinen ja sangen draamallinen näytös,
          missä kaikki Europan kultturin päämiehet vuosisadan kynnyksellä kolkuttivat
          miekoillaan Kiinan portteja, oli samalla ulkonainen kuva meidän aikamme
          suurpoliittisesta asemasta: kahdeksan suurvaltaa — kuusi Europasta, yksi
          Amerikasta, yksi Aasiasta — valtioiden eturivissä, arvoltaan ja
          valtavaatimuksiltaan kaikkia muita edellä. Olemme nähneet niiden, yhden
          toisensa jälkeen, erottautuvan jonkinlaisina korkeampina valtiollisina
          olomuotoina yleisestä valtiosikermästä, historiallisen kehityksen ja
          luontaisen kasvun vaikutuksesta ja keskinäisissä kahnauksissa, ilman että
          käy määrääminen mitään varmaa rajaa, missä pätevyys alkaa; raja on
          sovinnainen, ainoastaan maailman yleisen mielipiteen ja jo tunnustettujen
          suurvaltojen yhteistoimintaan-kutsun määräämä. Epäselvä ja häilyvä on
          myöskin itse suurvalta-asema. Aivan itsestään, muodollisista
          oikeutusmenoista yhtä riippumatta kuin valtiokerho itse, on tämä
          kansainoikeudellinen etuus syntynyt olevista oloista. Koko tämä ylimmän
          valtiollisen arvon ilmiö on, kuten kaikki <span class="pageno" id="p37">[s.
          37]</span>muukin alkuperäinen ylimystö, syntynyt sisäisestä historiallisesta
          välttämättömyydestä kaikkien kirjoitettujen sääntöjen ja järkilaskelmain
          ulkopuolella. Me voimme vain todeta, että nimi suurvalta on kiteytynyt
          yleiseen kielenkäyttöön osoittamaan tavallisten mittojen yli menevää
          valtiollista voimaa, joka ilmenee valtapyyteissä ja todellisessa
          vaikutusvallassa kaukana omien ovien ulkopuolella.
        </p>
        <p class="paragraph">
          Mutta muovailtakoonpa määritelmä miksi tahansa — yksi on varmaa: suurvallat
          nyttemmin pitävät maailmanaseman avaimia käsissään. Niistä riippuu ennen
          aavistamattomassa määrässä myöskin pikkuvaltojen asema ja kohtalot. Suurten
          hallituksissa ja niiden vihreiden pöytäin ääressä pelataan, miljonain
          ihmisten menestys panoksena, kaukana ulkopuolellakin suurten omia laajoja
          maantieteellisiä rajoja. Suurvallat yksin antavat asemalle planetarisen
          piirteen. Niiden pyrkimykset punovat maapallon yhteen. Mikä ei niiden
          huomiota herätä, sillä ei ole yleiseen valtiolliseen asemaan mitään
          merkitystä.
        </p>
        <p class="paragraph">
          Kun siis tahtoo saada yleiskatsauksen nykyajan kansainväliseen politiikkaan,
          tarvitsee vain tarkastaa suurvaltoja. Niiden keskinäisiin suhteisiin ovat
          kaikki tärkeät kysymykset kietoutuneet. Suurvallat, se on maailma;
          suurvaltapolitiikka on maailmanhistoriaa toiminnassa. Etsimällä suurvaltojen
          luontaisia ja historiallisesti esiintyviä pyrkimyssuuntia voi vähitellen
          keksiä enemmän tai vähemmän herkät kahnauskohdat, joissa kansainvälisiä
          selkkauksia piilee tai jo kuohuu. Tällä tavoin voivat vähitellen
          suurpolitiikan kaikki polttavat pääkysymykset tulla valaistuiksi, kunnes
          koko aseman yhteenkuuluvaisuus selviää.
        </p>
        <hr>
        <span class="pageno" id="p38">[s. 38]</span>
        <p class="paragraph">
          Kenties huomautetaan tähän, että päivänpolitiikka jo luonteensa vuoksi ei
          sovellu tieteellisesti käsiteltäväksi. Eikö se ole, sanotaan, kuten
          shakkipeli, missä kullakin nappulalla on oma tahtonsa? Mitenkäpä voi
          rakentaa tieteellisesti päteviä tuloksia sellaisesta pelistä?
        </p>
        <p class="paragraph">
          Tätä vastaan muistutettakoon ensinnäkin, että meidän käsiteltävänämme ei ole
          suoranaisesti kansainvälisten problemien (kysymysten, pulmien)
          ratkaiseminen. Asetamme tässä suhteessa lähinnä ratkaistavaksemme
          vaatimattomamman tehtävän: problemien esittämisen sellaisina kuin ne
          todellisuudessa ovat ja niiden nykyisen kannan määräämisen. Sellainen
          tehtävä kuuluu kieltämättä kokonaan tieteen piiriin.
        </p>
        <p class="paragraph">
          Mutta jos sitten tarkastetaan lähemmin, niin havaittaneen myöskin pian, että
          valtioiden vapaa tahto shakkilaudalla ei suinkaan ole niin vapaa, kuin se
          ensimmältä näyttää. Sekä niiden järjellä että järjettömyyksillä on olevissa
          oloissa määrätyt rajansa, joiden yli ne eivät voi päästä. Niinpä ovat
          valtiot ensinnäkin <i>tilastollisia</i> olioita, väkiluvultaan, ulkoisilta
          ja sisäisiltä mitoiltaan, yhteiskunnallisilta lakikehyksiltään ja
          valtiollisilta laitoksiltaan määrättyjä. Ne ovat <i>maantieteellisiä</i>
          olioita, pinta-alaltaan, asemaltaan, rajasuhteiltaan ja
          tuotantomahdollisuuksiltaan määrättyjä. Ne ovat myöskin
          <i>historiallisia</i> olioita, jonkin verran edellisen kehityksensä ja
          perimystensä määräämiä, niinkuin jokainen yksityinen on entisyydestänsä
          riippuvainen. Kaikki tämä koskee suurvaltoja yhtä hyvin kuin pienintä
          valtiollista oliota; ja kaikilta näiltä näkökannoilta käy niitä
          tieteellisesti tutkiminen.
        </p>
        <p class="paragraph">
          Sellainen erikoinen tutkimus on välttämätönkin, jos tahdomme saada syvemmän
          käsityksen siitä maa<span class="pageno" id="p39">[s.
          39]</span>ilmanhistoriallisesta draamasta, joka on käynnissä ympärillämme ja
          yllämme. Ei riitä, että tuntee vain juonen; täytyy tuntea myöskin toimivat
          henkilöt. Suurvallat ovat tämän näytelmän sankareita, pääosien esittäjiä.
          Mikäli niiden kunkin luonteeseen tutustuu, sikäli voi paremmin ymmärtää
          niiden toimia ja keskinäisiä välejä.
        </p>
        <p class="paragraph">
          Tässä täytyy valtiollisen tiedemiehen — enemmän tai vähemmän — jättää
          syrjään subjektiviset tekijät: kansojen käsitys itsestänsä ja
          ympäristöistään, tunnevaikutelmien laatu ja syvyys, toimivien hankilöiden
          kyky arvostella tilanteita ja käyttää hyväkseen tarjoutuvia mahdollisuuksia,
          konjunktureja. Se on valtiomiehen alaa, siinä käy raja tietopuolisen ja
          käytännöllisen politiikan välillä. Mutta niin suuri merkitys kuin näille
          subjektivisille tekijöille onkin annettava — ne eivät kuitenkaan voi liikkua
          kovin kauas niistä objektivisista edellytyksistä, jotka kieltämättä kuuluvat
          tiedemiehen arviopiiriin.
        </p>
        <p class="paragraph">
          Jos kerran on tottunut katsomaan päivän ilmiöitä ylimenoasteina yleisessä
          kehityskulussa, niin voi kenties uskaltaa vielä askelta pitemmälle ja panna
          kyseenalaiseksi, tokko edes nuo subjektiviset vivahtelut ovat tiedemieheltä
          ehdottomasti rauhoitettua aluetta. Me emme nyt puhu niistä, jotka
          historiassa tuskin näkevät muuta kuin vain luonnonlakien työtä (kuten
          Buckle); mutta tieteellisesti suurpätöiselläkin taholla on jo katsottu
          historiassa olevan havaittavissa määrättyjen kehityslakien alaisuutta
          yhteiskunnallis-taloudellisista (Lamprecht) ja maantieteellisistä (Ratzel)
          edellytyksistä lähdettäessä. Eiköhän olisi ajateltavissa että historian
          psykologisessakin puolessa saattaisi löy<span class="pageno" id="p40">[s.
          40]</span>tää jotakin tieteen ulottuvilla olevaa säännönmukaisuutta?
        </p>
        <p class="paragraph">
          Joka tapauksessa väitämme, että nykyisen ajan historia ei voi enempää kuin
          muinaisenkaan olla vain satunnaisuuksien ja mieskohtaisten oikkujen
          sekasotkua, kaaosta. Tämän pinnan alla on epäilemättä ytimenä määrättyjä
          lakeja noudattava järjestys. Tosin täytyy tässä aivan erikoisesti edellyttää
          jotakin välimatkaa, jotta voi nähdä nuo lait; samalla tavoin kuin vain
          matkan päästä voi erottaa maan suuren pyöreyden likellä olevan
          paikalliskumpuilun yli. Historia on tältä kannalta kirjoitettuna kuin joku
          Alexandre Dumas vanhemman romaani: mestari on merkinnyt peruspiirteet,
          joihin vähäpätöisemmät kirjoittajat ovat olleet sidotut, mutta saaneet
          verrattain vapaasti täyttää aukkopaikat; tämä näperrystyö pistää ensin
          lukijan silmään, mutta sen <i>takana</i> on suunnitelma — yhtä todellinen ja
          olemassaoleva silti, vaikka se milloinkaan ei likeltä katsoen tule näkyviin.
        </p>
        <p class="paragraph">
          Edellytysten ollessa tällaisia käy samalla ilmi, että aineessamme piilee
          syvempikin tieteellinen pyrkimys, yli paljaan problemi-asetelman
          suurpolitiikan shakkilaudalla ja päänappuloiden tunnollisen esittämisen.
          Tämä pyrkimys on suurten valtiomuodostumain synnyn ja kukoistuksen ehtojen —
          tai, jos niin tahdotaan, lakien — etsiminen ylipäänsä. Erinäiseltä
          näkökannalta katsoen ei näet voi olla havaitsematta itse suurvalloissa
          myöskin <i>biologisia</i> (elämän-opillisia) tekijöitä. Omasta
          elinvoimastaan ja otollisten konjunkturien suomasta, alituisessa kilpailussa
          toistensa kanssa, siis taistelussa olemassaolosta ja luontaisen valinnan
          turvin ovat nekin syntyneet maanpinnalle. Me näemme <span class="pageno"
          id="p41">[s. 41]</span>niiden siellä syntyvän ja kasvavan, olemme nähneet
          niiden myöskin kuihtuvan ja kuolevan, kuten muidenkin organismien,
          elollisten olioiden. Ne ovat siis elämänmuotoja; kaikista elämänmuodoista
          tämän maan päällä valtavimmat. Sellaisina täytyy niiden myöskin voida olla
          aiheena niin sanoaksemme »biopoliittiselle» tutkimukselle, joka koettaa
          saada selville niiden kehityksen lakeja.
        </p>
        <p class="paragraph">
          Mutta mikäli tiedemies tässä onnistuu, sikäli kykenee hän myöskin
          kohottamaan tulevaisuuden verhon liepeitä. Sillä niinkuin tämä laki on
          vaikuttanut menneisyydessä, niin täytyy sen olettaa vaikuttavan
          tulevaisuudessakin. Voi ennalta päättää, että ne yhdistelmät, jotka tähän
          saakka ovat jääneet tulosta tuottamatta, ovat tulevaisuudessakin turhia. Ne
          taudit, jotka tähänastisen kokemuksen mukaan aina ovat olleet kuolettavia
          suurvalta-asemalle, tulevat vastakin samoissa oloissa tuottamaan kuoleman.
          Jos siis voi todeta tällaisen taudin ja tällaiset olot ja jos silloin
          ennustaa tämän suurvallan loppua suurvaltana — niin se ei ole sokeaa
          lörpöttelyä, »kannunvalamista», eikä vaateliasta vetoamista profetallisiin
          lahjoihin. Siinä yksinkertaisesti lääkäri, tieteellisesti todettuaan taudin
          laadun, ilmoittaa mikä sen kulku tulee olemaan. Nykyaikainen tiede koettaa
          tässä asettaa tulevaisuuttakin arvionsa alaiseksi: se on vain luontainen
          seuraus sen omasta kehityksestä, joka tapahtumain kirjanpidosta siirtyy
          tutkimaan niitä voimia, jotka ovat luoneet ja luovat määrättyjä tapahtumia.
        </p>
        <p class="paragraph">
          Tässä mielessä saattanemme kai uskaltaa arvioida nykyisten suurvaltojen
          elinvoimaa ja tehdä viittauksia niihin suuntiin, mihin käsilläolevat
          kansainväliset <span class="pageno" id="p42">[s. 42]</span>problemit
          todennäköisesti tulevat ratkaistaviksi. Näin tehdessämme emme luovu
          tieteelliseltä perustalta niin kauan kuin seuraamme tapahtumia ja kokemusta.
          On oireita, joiden merkityksestä ei voi erehtyä, ja shakkiasemia, joissa
          määrätty ratkaisu on välttämätön.
        </p>
        <p class="paragraph">
          Mutta aina täytyy olla visusti varuillaan, ettei ylitä tieteen
          mahdollisuuksia tässä suhteessa. Tässä, jos missään, vaanii ennenaikaisten
          päätelmäin vaara. Se vaara on, ja tullee aina olemaan, paljoa suurempi
          valtiomiehelle kuin lääkärille. Valtion kudokset ja toimintalaitteet ovat
          näet vielä paljoa mutkallisemmat kuin ihmisruumiin, ja sitä paitsi tähän
          saakka paljoa vähemmän tutkitut ja tunnetut. Valtiollisen tulevaisuuden
          määrää erilaisten tekijäin vilisevä moninaisuus, ja harvoin sopii olla
          ehdottoman varma ottaneensa laskelmissaan ne kaikki huomioon — mutta jos
          unhottaa tai väärin arvioi yhdenkin niistä, vie koko laskelma harhaan, ja
          tulevaisuuden arvoitus on vain saanut yhden väärän ratkaisun lisää.
        </p>
        <hr>
        <p class="paragraph">
          Tällaiset edellytykset ovat määränneet seuraavan esityksen suunnitelman ja
          kulun. Se koettaa suorittaa kaksinaista tehtävää. Toinen on pintapuolisempi:
          selostavan yleiskatsauksen esitys suuren politiikan nykyisestä
          pyrkimyskudoksesta. Toinen sisäisempi: itse suurvalta-ilmiön valaiseminen
          tutkimalla sen nykyisiä ilmestysmuotoja. Nämä molemmat tehtävät saattavat
          kenties pinnalta näyttää erillisiltä, mutta kuuluvat kuitenkin pohjaltaan
          oleellisesti yhteen. Sillä <span class="pageno" id="p43">[s.
          43]</span>suurvallan ulkopolitiikka on sen personallisen erikoisuuden
          suoranaista ilmaisua. Senvuoksi ei suurpolitiikkaa ymmärrä tuntematta
          suurvaltain personallisuuksia, eikä myöskään suurvaltoja tuntematta niiden
          kansainvälisiä suhteita, niiden esiintymistä toisiaan tai muuta maailmaa
          kohtaan. Suurpolitiikka ei siten määrätyltä kannalta katsottuna ole muuta
          kuin suurvaltabiologiaa; samoin kuin yksityinen suurvalta ulkopolitiikassaan
          paljastaa olemuksensa niinkuin heijastuspeilissä.
        </p>
        <p class="paragraph">
          Sisäinen tarkoitus enemmän kuin ulkoinen tulee määräämään tutkimuksen
          muodon. Edellytyksenä sen saavuttamiselle on näet suoranainen, niin
          sanoaksemme mieskohtainen tuttavuus kunkin suurvallan kanssa erikseen; sillä
          kaikenlaatuisen biologisen tutkimuksen täytyy olla täysin kokemusperäistä ja
          kulkea yksilön kautta heimoon. Me tarkastamme siis suurvaltamuodostumia
          kutakin erikseen niiden maantieteellisen aseman, niiden ulkoisten mittojen,
          niiden rajapiirin, niiden luontaisten tuotantomahdollisuuksien, niiden
          nykyisen todellisen tuotannon ja tavaranvaihdon, niiden keskinäisten
          valtiollisten sitoumusten, niiden historiallisten perimysten, niiden
          sisäisen yhteiskuntaisen ja valtiosääntöisen sopusoinnun määrän ynnä muun
          semmoisen kannalta, joka saattaa olla tarpeen niiden tilan ja merkityksen
          oikeaksi arvioimiseksi.
        </p>
        <p class="paragraph">
          Mikään tarkka kuvaus ei tässä voi tulla kysymykseen; jo luonnostaan se ei
          kuulu näin suurien aineiden piiriin, eikähän tässä ole kysymyskään niin
          paljoa yksityiskohdista ja uusista tapahtumista, kuin olemuksesta ja
          näkökohdasta. Esitys ei ole etsivä tieteellistä kantavuuttaan uutta
          aineistoa hankkimalla, vaan <span class="pageno" id="p44">[s.
          44]</span>yhtenäisyydessä ja vanhan ja uuden aineiston katsomustavassa.
        </p>
        <p class="paragraph">
          Älköön tässä odotettako myöskään eri valtojen yhdenmukaista käsittelyä.
          Niiden voima tai heikkous on eri aloilla: yhdellä tuotannon ja kaupan,
          toisella sotilaallisten mahtikeinojen, kolmannella ehkä valtiosäännön tai
          yhteiskuntarakenteen taikka väestösuhteiden aloilla. Ja käsittelyn täytyy
          vaihdella käsiteltävän aiheen mukaan.
        </p>
        <p class="paragraph">
          Tahtoisimme siis kussakin erikoistapauksessa aikaansaada tuokiokuvan, jossa
          kokonaisuuden hahmo edellytetään tunnetuksi. Jos tässä luonnekuvassa
          onnistumme, niin voimme sitten suuremmalla luottamuksella yrittää arvioida
          suurvallan terveydentilaa ja silloin myöskin uskaltaa luoda jonkun
          silmäyksen tulevaisuuteenkin.
        </p>
        <p class="paragraph">
          Varjossa olevalta paikaltamme aiomme siis pitää maailman mahtavien
          katselmusta, mikäli ymmärryksemme ylettyy ja kaukoputkemme kantaa. Kerta
          toisensa jälkeen tulevat ne näillä lehdillä kulkemaan silmäimme editse
          vahvoine ja heikkoine puolineen. Koetamme muotokuvaluonnoksiin kiinnittää
          niiden pääpiirteet sellaisina, miksi luonto ne on määrännyt ja niiden
          toiminta niitä heijastaa; ja koetamme arvioida missä määrin ne kykenevät
          korkeaan valtiolliseen tehtäväänsä, ei minkään määrätyn yhteisen mittapuun —
          sillä mitään voimanmittaria tässä ei ole — vaan siihen vaikuttavain tekijäin
          yhteisvaikutuksen mukaan.
        </p>
        <p class="paragraph">
          Vain yhdestä seikasta huomautettakoon tässä suunnittelussa vielä. Mikäli se
          on johtunut määrätystä mieskohtaisesta elämänkäsityksestä, ei
          subjektivisuutta voitane tykkänään välttää näkökohtien ja väriseosten <span
          class="pageno" id="p45">[s. 45]</span>valinnassa, vaikka tosiasiain
          esittämisessä kyllä. Mutta tätä ei periaatteessa moittine kukaan, joka
          tietää ja tuntee, että tiede — käyttääksemme erästä Bröggerin sanaa — »ei
          ole elämän puun kellastunut lehti, vaan sen hedelmä».
        </p>
      </div>
      <div class="chapter">
        <h2 id="chapter2">II. Kukistuneita suurvaltoja</h2>
        <span class="pageno" id="p46">[s. 46]</span>
        <p class="argument">
          <i>Turkin</i> suurvalta. — Balkanin niemimaan geopoliittinen tehtävä. —
          Läheisen idän kysymys. — Panislamismi ja nuorturkkilaisten vallankumous. —
          Pyreneain niemimaan maantieteellinen asema ja historiallinen konjunkturi. —
          <i>Portugal</i> ja <i>Espanja</i>. — Espanjan suurvallan rappeutuminen. —
          Nykyinen Espanja. — Portugalin rappeutuminen ja nykyinen asema. — »Iberian
          liitto» ja »latinalainen liitto». — <i>Hollannin</i> suurvallan
          maantieteelliset ja historialliset edellytykset. — Sen heikkoudet: tilan ja
          valtiollisen järjestelyn puute. — Hollannin nykyinen asema. — <i>Ruotsin</i>
          suurvalta. — Sotilaallinen ja psykologinen voima. — Maantieteellinen ja
          taloudellinen heikkous. — Nykyinen asema unionin hajottua.
        </p>
        <p class="paragraph">
          Ennenkuin ryhdymme tarkastamaan nyt eläviä ja tunnustettuja suurvaltoja,
          näyttää sopivalta luoda vielä silmäys taaksepäin menneisyyteen ja
          lyhykäisesti eritellä muutamia suurvaltamuodostumia, jotka historia jo on
          siirtänyt valtioiden ylimmän seurapiirin ulkopuolelle. Niiden tarina on
          päättynyt sikäli, että ne nyt jatkavat elämäänsä vain pikkuvaltion
          vaatimattomissa oloissa; niistä käy siis tutkiminen ei ainoastaan niitä
          voimia, jotka nostavat valtioita ylös, vaan myöskin niitä syitä, jotka
          vievät ne alas. Historia itse esiintyy siis tässä opettajana, tarjoten
          vertauskohtia johdoksi nykyajan suurvaltojen arvostelulle: ainoa ylimalkaan
          käytettävissämme oleva lähde kokemusperäiseen tietoon tässä aineessa, kun on
          kysymys alasmenon enteistä.
        </p>
        <span class="pageno" id="p47">[s. 47]</span>
        <p class="paragraph">
          Emme kiinnitä tässä huomiota niihin mieskohtaisiin suurvaltoihin, joiden
          kukistuminen ei kaipaa muuta selitystä, kuin että se satunnainen voima, joka
          niitä kannatti, kukistui. Emme viivähdä myöskään elimellisesti kehittyneissä
          suurvaltioissa muinaisaikoina, jolloin kultturipiirissä ei ollut tilaa
          useammalle kuin yhdelle kerrallaan eikä varsinaista kilpailua niin ollen
          saattanut syntyä. Niin opettavaista kaikille ajoille kuin vanhan
          roomalaisvallan rappion ja kukistuksen (»decline and fall», Gibbon)
          tutkiminen onkin, ei siitä ole suoranaista apua sille, joka tarkastaa
          nykyajan suurvaltoja, jotka elävät monisokkeloisessa valtiosikermässä,
          keskinäisessä taistelussa olemassaolosta.<a href="#fn4"
          id="fnref4"><sup>[4]</sup></a>
        </p>
        <p class="paragraph">
          Etsiessä muistoja jostakin siinä taistelussa menetetystä suurvalta-asemasta
          löydämme niitä, kuten jo ylempänä olevassa historiikissa mainittiin (siv.
          33) meidän maanosamme neljältä nurkalta: Balkanin ja Pyreneain niemimaalta,
          Reinin suistamolta ja Itämeren rannoilta. Rajoitamme siis katselmuksemme
          niihin, vuorojärjestyksessä.
        </p>
        <hr>
        <p class="paragraph">
          Ensimäinen näistä nyttemmin kukistuneista suurvalloista esiintyi sillä
          historian vahvasti merkitsemällä niemimaalla, missä kolme maanosaa
          helpoimmin yhtyy ja Europaa erottavat kapeat salmet Aasiasta vähem<span
          class="pageno" id="p48">[s. 48]</span>män kuin idässä Uralinvuoret. Tylyin
          vuorijonoin ja satamista köyhin rannoin kääntää <i>Balkanin niemimaa</i>
          selkänsä Italialle, joka puolestaan kääntää selkänsä Balkanille, jotenka
          Adria leveänä virtana vie liikettä pitkin suuntaansa perukasta suuhun
          enemmän kuin rannalta toiselle. Sitävastoin levittää Egeanmeri
          saarimaailmansa kuin siltakiviksi kulkua varten niemimaalta Vähään-Aasiaan,
          ylempänä lähestyvät maanosat toisiaan melkein kosketukseen saakka, ja
          Keski-Europasta tulee Moravan laakso kokoamaan Aasian liikennettä Maritsan
          ja Vardarin haarain kautta.
        </p>
        <p class="paragraph">
          Varsinkin edellinen tie, Maritsa—Morava, on Europan vanha valtaväylä itään.
          Sinne olivat jo roomalaiset rakentaneet yhden kuuluisia sotateitään; sitä
          tietä ovat sittemmin kuluttaneet väsyneet ristiretkeläisjalat matkalla pyhää
          hautaa kohti, heidän jälkeensä raisujen turkkilaishevosten kaviot Aasian
          vastavierailulla, ja samaa uomaa porhaltaa nyt »Orient express», idän
          pikajuna, Belgradin ja Konstantinopolin väliä.
        </p>
        <p class="paragraph">
          Balkanin niemimaa on siis kauttakulkumaa, eikä erikoinen oma maailmansa.
          Suurten kulkuteiden takana tapaa ison maan- ja kansatieteellisen
          hajaannuksen, mutta ei mitään luonnollista kehystä kaiken ympärillä. Ja
          historian määräämä pääkaupunki, jonka asemalla kahden maanosan ja kahden
          meren välillä ei ole vertaistaan maapallolla, viittaa ehdottomasti
          suurempaan valtakuntaan, joka yhdistää molemmat rannat. Niin oli vanhain
          roomalaisten aikana, niin myöskin bysanttilaisten; niin kävi kolmannenkin
          kerran, kun Konstantinopoli keskellä 1400-lukua joutui turkkilaisten käsiin.
        </p>
        <p class="paragraph">
          Balkaninniemimaa ei siis esiinny historiassa suuren valtakunnan alkuna,
          tuskinpa edes ytimenäkään, vaan <span class="pageno" id="p49">[s.
          49]</span>pikemminkin lisäkkeenä; eikä se kukaties saata milloinkaan tulla
          muuksi. <i>Osmannien suurvallassa</i> tuli se muodostamaan sivustan
          luoteista vastaan, afrikalaista vastaavan europalaisen siiven, sittenkun
          valta oli levinnyt käsittämään Europan kultturin kaikki kehtomaat Eufratin
          ja Niilin varsilla ja Välimeren sisimmissä sopukoissa. Että vallan
          painopiste tuli olemaan tällä sivustalla, riippui sen perimyksistä ja
          ankarasta kahnauksesta Europan kultturimaailman kanssa täällä; mutta vallan
          ydin ja kannattava perusta oli epäilemättä Vähä-Aasia, ja on vielä nytkin.
        </p>
        <div class="image">
          <img src="images/kuva-02.jpg" alt="">
        </div>
        <p class="paragraph">
          Me saatamme nyttemmin heti nähdä keinotekoisen piirteen tässä vallassa,
          jolta puuttuu maantieteellistä yhteyttä ja lujaa kehystä. Ei puhettakaan
          kansallisista siteistä tai luontaisista rajoista. Toiset voimat yhdistävät
          ja pitävät koossa: niiden joukossa ensimäisenä uskonnollinen kiihko.
          Turkkilainen suurvalta esiintyy vanhemman arabialaisen historiallisena
          perijänä — niinkuin keskiaikainen Saksan keisarikunta muinaisen Rooman —: se
          on aatteeltaan <i>kalifaatti</i>, Islamin valtiotamuodostavan
          laajenemisvoiman ilmaus. Mutta valta, joka syntyy ja pysyy pystyssä
          tällaisten psykologisten tekijäin varassa, alkaa luhistua, niinpiankuin
          kansansielun nousuaalto jälleen laskehtii.
        </p>
        <p class="paragraph">
          Valta tarvitsee objektivisia, olokohtaisia, edellytyksiä ja realista,
          asiallista, tukea luonnossa tai kultturissa. Siinä kohdassa on Osmannin
          valta pettänyt. Se ei milloinkaan saanut lujaa yhteiskuntaperustaa eivätkä
          sen johtajat näy sellaista todenperään etsineenkään. He ovat ajan pitkään
          laiminlyöneet kaikki <span class="pageno" id="p50">[s. 50]</span>aineelliset
          kultturitehtävät; he ovat antaneet muinais- ja keskiajan vanhojen
          kastelulaitteiden rappeutua niin että luontainen kuivuus näillä mailla on
          uudelleen vallannut seudut, jotka muinoin välkkyivät vaurautta; he eivät ole
          ajatelleetkaan valtakunnan vastaista vaurastumista ja sen todellista
          sisäistä elinvoimaa, päästäkseen vain huolehtimaan armeijan toimeentulosta
          miten kuten. Tämä on yhteiskunnan oikeutettujen vaatimusten uhraamista
          alkeellisten valtiotehtäväin yksipuolisen huollon vuoksi: syvällä piilevä
          piirre Islamin omassa luonnossa tyypillisenä <i>paimentolais</i>uskontona —
          »missä aura kulkee, siinä kävelee häpeä rinnalla», sanoo eräs koranin kohta
          — mutta siitä koituu kosto lopulta. Niinpä olikin jouduttu siihen, että
          »suurturkki», joka vielä vähän yli 200 vuotta sitten piti koko kristikuntaa
          vavistuksessa, viime aikoina on elänyt melkein kuin vararikontekijä ilman
          muuta ajatusta kuin ettähän pysyy pystyssä vielä hetken, sillä välin kuin
          sen valtakunta on alkanut arveluttavasti muistuttaa Odysseun kartanoa, missä
          kosijat isännöivät mielensä mukaan isännän poissaollessa.
        </p>
        <p class="paragraph">
          600-vuotinen historia näyttää tässä kallistuvan loppuansa kohti. Se kohoaa
          mahtavaa vauhtia 1300-luvulla, nousee huippuunsa 1500-luvulla, saa
          ratkaisevan kolauksen Wienin muureja vastaan 1683 ja vajoaa sitten takaisin
          yhä enemmän vain maleksivaan tilaan, kunnes 1800-luvulla hajaannus alkaa
          molemmilla sivustoilla, Europassa ja Afrikassa. Vanhat alustalaiset toimivat
          tässä puuhassa yhdessä nykyisten suurvaltain kanssa: kreikkalaiset,
          romanialaiset, serbialaiset ja bulgaarit ovat lohkaisseet itselleen omat
          palstansa <span class="pageno" id="p51">[s. 51]</span>Turkin europalaisista
          maista, Ranska on ottanut Tuniksen ja tähtää Syyriaa, Englannilla on jo
          Egypti ja Kypro ja kaistaleita Arabiasta samalla kun se kurkottaa kättään
          Arabian muihin osiin ja Mesopotamiaan, Italia tavoittaa Tripolia ja katselee
          kaipaavin silmin meren yli Albaniaan, Itävalta on ottanut
          Bosnian-Herzegovinan ja himoitsee vielä Makedoniaa ynnä Salonikia, Venäjä ja
          Saksa tähtäävät koko valtaa joko väkivaltaisen alistamisen tai rauhallisen
          liiton avulla. Eikö tämä muistuta konkurssipesän rahaksimuuttoa? Tämä
          tilanne on synnyttänyt lentävän sanan »sairas mies» ja tehnyt <i>läheisen
          idän kysymyksestä</i> Europan suurimman huolen 1800-luvun jälkipuoliskolla;
          näytti näet olevan vain lyhyen ajan kysymys, milloin perinnönjako tapahtuu,
          ja oli tuskin luultavaa että kuolinpesän omaisuutta saataisiin jaetuksi
          ilman keskinäistä kiistaa omatekoisten perillisten kesken.
        </p>
        <p class="paragraph">
          Mutta sairas mies — jonka terveydentila saattoi jo Ludvig XIV:n lähettilään
          200 vuotta sitten pudistamaan päätänsä — on osoittautunut merkillisen
          elinvoimaiseksi. Että sen sotahenki ei ole lamaantunut, sai maailma nähdä
          sodassa Kreikkaa vastaan 1897, kun malttamattomin perijäksipyrkijä sai
          surkean kurituksen. Sen jälkeen ovat erinäiset merkit viitanneet, joskaan ei
          ennalleennousuun, niin ainakin parantumiseen. Abdul Hamid II, jonka hallitus
          täyttää kokonaisen miesiän mitä vaikeimmissa oloissa, keksi keinoja ei
          ainoastaan armeijan uudestijärjestelyyn saksalaisten johdolla (kenraali
          <i>v. d. Goltz</i> 1883—1895), vaan myöskin laiminlyötyjen
          yhteiskunnallisten tehtävien alkuunpanoon ainakin yhdellä alalla, nimittäin
          kulku<span class="pageno" id="p52">[s. 52]</span>laitoksen. <i>Makedonian
          kysymys</i> oli, osana vanhaa läheisen idän kysymystä, vuodesta 1902 jälleen
          viitaannut rappeutumisen aikakauteen, mutta <i>Bagdad-</i> ja
          <i>Hedshas-radat</i> viittaavat eteenpäin valtakunnan voimistumiseen,
          painopisteenä sen aasialainen osa.
        </p>
        <p class="paragraph">
          Me tapaamme nämä aineet nykyisten suurvaltain luvuissa, sillä
          suurpolitiikalla on yhä muutamia kaikkein herkimpiä kahnauskohtiaan Turkin
          alueella. Tässä mainittakoon vain muutamia sanoja Hedshas-radasta; se on
          Turkin vallan »sisämaanrata» Damaskosta Mekkaan, valmistunut Medinaan saakka
          1908 ja tarkoitettu aikanaan liitettäväksi yhteen Anatolian rautateiden
          kanssa (aukko ulottuu Alepposta Bulgurluun) ja siis suoranaisesti
          yhdistämään kalifin maallisen pääkaupungin pyhiin paikkoihin. Rakennettuna
          suureksi osaksi koko islamilaisesta maailmasta saaduista vapaaehtoisista
          lahjoista kertyneillä varoilla — varustettuna »moskeijavaunuilla», joissa
          Mekkaan matkustavat pyhiinvaeltajat voivat suorittaa hartausmenojansa
          matkalla aavikon halki — on tämä rautatierakennus selvänä todistuksena siitä
          kuinka voimakkaana uskonnollinen piirre elehtii Turkin kasvoilla vielä
          teollisuusaikakauden kynnyksellä. Joskin rata valtiollisessa suhteessa
          lähinnä näyttää olevan silta turkkilaisen ja arabialaisen välisen
          perinnäisen vastakohdan yli, niin laajentaa se samalla näköpiiriä sen yli
          koko muhamettilaiseen maailmaan ja vahvistaa Turkin asemaa tämän luontaisena
          keskustana. Niiden 25 miljonan takana, jotka välittömästi ovat sulttaanin
          alamaisia, häämöttää varjoina kaksisataa miljonaa oikeauskoista uhkaavassa
          <i>panislamiittisessa</i> vastarin<span class="pageno" id="p53">[s.
          53]</span>nassa Europaa vastaan.<a href="#fn5"
          id="fnref5"><sup>[5]</sup></a> Abdul Hamidin Jildis-kioskiin lienee siten
          todellakin kulkenut lankoja Islamin kaikilta kulmilta, Kiinasta ja Intiasta
          ja Malaijien saaristosta ja Saharan ääriltä.
        </p>
        <p class="paragraph">
          Joskin uskonkiihko on menettänyt paisuntavoimansa, niin ei se näin ollen
          suinkaan näytä olevan kuollut; saattaapa tapahtua että se näyttää olleensa
          vain väliaikaisesti ehtynyt lähde, joka pitkän kuivuuskauden jälkeen jälleen
          rupeaa pulppuamaan. Ei ole mahdotonta, etteikö Muhamedin kipinä vielä kerran
          voi sytyttää »pyhää sotaa» kalifin lipun alla uskottomia vastaan. Varmaa on,
          että muhamettilaisessa maailmassa nykyään on olemassa kuohuntaa, joka kerran
          voi koitua suurpoliittiseksi tekijäksi, — »mustaksi vaaraksi» Europalle.
        </p>
        <p class="paragraph">
          Tänä viime vuosien kehityskautena tuntuu myöskin osa muinaista itsetuntoa
          palanneen osmannilaisiin maihin (»memalik i osmanije»). Kenraali
          <i>Goltz</i> havaitsi upseerikunnassa »komean jäännöksen vanhaa
          valloittajaylpeyttä ja suurta herkkyyttä valtakunnan suuruutta kohtaan», ja
          rauhankongressissa Haagissa 1907 esitti Korkean Portin edustaja vaatimuksen
          päästä »ensimäisen arvoluokan valtojen» joukkoon. Sopii lisätä, että tätä
          paikkaa Abdul Hamidin aikana haettiin etupäässä Saksan turvin: ei ainoastaan
          sota<span class="pageno" id="p54">[s. 54]</span>laitos vaan myöskin
          rautatiepolitiikka oli tyyten saksalaisen vaikutuksen alaisena.
        </p>
        <p class="paragraph">
          Näissä oloissa tuli yllätyksenä koko maailmalle vallankumous kesällä 1908,
          »nuorturkkilaisten» voitto ja eduskuntainen valtiosääntö, ja sitten keväällä
          1909 Abdul Hamidin kukistaminen valtaistuimelta ja täydellisen
          eduskuntaisuuden toimeenpano. Vallankumouksen lähin luonne oli selvä:
          shakkiveto Europaa vastaan, kuten edellinen eduskuntakoe 1876. Suurvallat
          ottivatkin heti kätensä pois Makedoniasta, se kysymys katosi
          päiväjärjestyksestä. Sen sijaan menetettiin Bosnia ja Bulgaria lopullisesti,
          ja uusien vallanpitäjäin kansalliskiihkoinen politiikka synnytti vaarallisia
          liikkeitä varsinkin Albaniassa ja Arabiassa; kun nämä v. 1911 ainakin osaksi
          saatiin asettumaan, yltyi Tripolia koskeva riita Italian kanssa kiihkeäksi,
          ja afrikalaisen sivustan viimeinen jäljelläoleva kaistale on todennäköisesti
          nyt katsottava menetetyksi.
        </p>
        <p class="paragraph">
          Päättäen siitä, mitä tähän saakka on tapahtunut, eivät nuorturkkilaiset siis
          näytä esittävän kotiinpalanneen Odysseun osaa. Päinvastoin näyttää
          hallitusmuutos yleensä vaikuttaneen ulkoista hajaannusta edistävästi. Eikä
          ole toisin laita sisäisessäkään suhteessa. Sairas mies koetti itse parantaa
          itsensä ja ryhtyi kotipuoskarointiin yleisen vapaamielisen reseptin mukaan.
          Luultiin voitavan lainlaadintatietä luoda »ottomaninen» kansa, ja
          asetustietä tasa-arvoisuus uskontojen välillä, niin ettei mitään eroa olisi
          enää kristittyjen ja Islamin omien poikien välillä. Tämä politiikka on kyllä
          omiansa diplomaattisessa pelissä länsivaltojen kanssa, mutta osoittaa muuten
          arveluttavaa liikauskoa lainsäädännön valtaan elämän yli. <span
          class="pageno" id="p55">[s. 55]</span>Valtio on toki jotakin muuta ja
          enemmän kuin sen perustuslaki eikä muuta koko luontoansa sen mukana.
          Kansallista yhteyttä ja uskonnollista rauhaa ei vain kynällä loihdita. Mutta
          Turkissa on koe aivan erikoisen arveluttava, se kun sattuu valtion ytimeen
          ja Islamin erikoislaatuun. Islam suvaitsee mielellään vieraita
          kansallisuuksia, mutta ei laisinkaan mitään kilpailevaa uskontoa; on siis
          rikos kaikkia periaatteita vastaan pyrkiä »siirtämään valtakuntaa sen
          luontaiselta kansainvälis-uskonnolliselta perustalta
          yleisuskonnollis-kansalliselle», kuten eräs läheisesti oloja tunteva, Bela
          v. Rakovszky, terävästi määrittelee asian. Varjokuninkaan asettaminen Abdul
          Hamidin, uskon puolustajan ja pyhän rautatien rakentajan, sijalle voi
          lisäksi vahingoittaa niitä säikeitä, jotka kiinnittävät koko muhamettilaisen
          maailman Konstantinopolissa olevaan kalifiin. Nuorturkkilaisten osmanninen
          imperialismi (»panosmanismi») uhkaa katkaista pään panislamismilta; samalla
          kuin heidän eduskuntaisuutensa jo keväällä 1911 johti vaaralliseen riitaan
          heidän omassa keskuudessaan.
        </p>
        <p class="paragraph">
          Europan yleinen mielipide lienee näin ollen osunut harhaan tervehtiessään
          nuorturkkilaisten vapausliikettä varmana tienä heidän omaan päämaaliinsa:
          »yhteyteen ja edistykseen». Rakovszky pitää sitä suorastaan merkkinä siitä,
          että valtakunnan kuolinkamppailu on alkanut; hänen mielestään se ei siedä
          ylimalkaan mitään uudistuksia. Goltz on luottavaisempi, varsinkin
          ajatellessaan oman luomansa, armeijan voimaa. Tätä tekijää ei saa unohtaa;
          sen nojassa edustaa Turkki epäilemättä nykyajan suurinta, tunnustettujen
          suurvaltain ulkopuolella olevaa voimaa. Mutta sen <span class="pageno"
          id="p56">[s. 56]</span>oman suurvalta-aseman palauttaminen on
          saavuttamattomissa sikäli kuin valtakunta alkaa luopua puhtaasti
          islamiittiselta perustaltaan.
        </p>
        <p class="paragraph">
          Poliittisesti on uusi suunta vain ohimenevästi hämmentänyt Turkin luontaisia
          ympyröitä, joiden keskipisteenä on Berlin. Personalliset suhteet ja yhteiset
          vapaamieliset aatteet näyttivät aluksi johtavan nuorturkkilaisia
          länsivaltain puolelle. Mutta jo toukokuussa 1909 katsoi André Tardieu — »Le
          Tempsin» kuuluisa ulkomaan-osaston toimittaja — havaitsevansa, että
          Englannin vaikutusvalta heihin oli vähenemässä. Eiväthän he saatakaan
          kansalliskannaltaan ajan pitkään unohtaa että Englanti isännöi Egyptissä ja
          on Kreikan takana Kreetalla; tapahtuipa viimeksi 1906 suoranainen kahakka
          Sinain niemimaalla. Nämä ovat tosiasioita, joiden täytyy työntää syrjään
          mieskohtaiset tunnelmat. Ranskalais-ystävyys taas sai tuntuvan kolauksen
          niiden nöyryyttävien ehtojen takia, jotka Ranska pani erään lainan
          myöntämiselle 1910 ja jotka saattoivat Turkin sensijaan etsimään
          saksalais-itävaltalaisia suhteita. Täten vahvistettiin niitä poliittisia
          siteitä, jotka olivat punotut Bagdad-radan suuren yhteisyrityksen avulla ja
          joita ei mikään häiritse sitten kun Bosnian asia on joutunut
          päiväjärjestyksestä pois.
        </p>
        <p class="paragraph">
          Tähän jätämme Turkin vallan tarkastuksen; se ei pohjaltaan koskaan ole ollut
          muuta kuin aasialainen valloitusvaltio alkeellisemmilta kultturikausilta, ja
          kaikista vapaamielisistä ymppäysoksista huolimatta sillä tuskin lienee
          suurempaa tulevaisuutta odotettavissa, kun sillä ei omassa heimossaan ole
          edellytyksiä uudenaikaiseen kultturielämään. Yleisessä suurpolitiikassa
          <span class="pageno" id="p57">[s. 57]</span>tulee sillä edelleen olemaan
          huomattava sija, vaikkakin vähemmän oman toimintansa nojalla kuin toisten
          paisuntavaiston esineenä. Mutta sen itämainen luonne vaikuttaa, että meillä
          ei ole sen kohtaloista erin paljon opittavaa tutkiessamme nykyaikaisen
          suurvaltion edellytyksiä.
        </p>
        <hr>
        <p class="paragraph">
          Mutta turkkilaisen suurvallan esiintymisellä on tutkimuksellemme toinen
          merkitys, historiallista laatua vieläpä käänteentekevässä määrässä. Siitä on
          ollut seurauksena Europan ensimäisten uudempien suurvaltain syntyminen. Tämä
          johtuu sen maantieteellisestä paikasta leveänä salpana Europan ja
          intialaisen maailman välillä, mistä Europa ristiretkien jälkeen oli tottunut
          etsimään elämän hienompien aineellisten nautintojen lähdettä. Tästä seikasta
          aiheutui koko se pyrkimys, joka joutui rakentamaan kultturisiltoja
          valtamerten yli ja panemaan alulle planetarisen aseman.
        </p>
        <p class="paragraph">
          Sillä Europa ei voinut enää tulla toimeen ilman Intiaa. Kun vanhat
          kauppatiet suljettiin, täytyi etsiä uusia. <i>Venetsia</i>, joka oli ollut
          vanhan väylän valtias asemansa vuoksi juuri siinä, missä Adrian leveä
          meritie tunkee syvimmälle Europan sydämeen, Pon tasangon ja Alppilaaksojen
          suulla — Venetsia vajosi varjoon ja maailmanliikenne siirtyi lännemmäksi
          valtamerta kohti.
        </p>
        <p class="paragraph">
          Täten oli konjunkturi tullut <i>Pyreneain niemimaan</i> kansoille, jotka
          olivat lähimpiä ryhtymään suureen tehtävään. Tässä on maantieteellisen
          aseman vaikutus niin ilmeinen, että sitä ei tarvitse lähemmin selittää.
          <span class="pageno" id="p58">[s. 58]</span>Mutta tämä asema yksinänsä olisi
          tuskin kuitenkaan synnyttänyt Pyreneain niemimaalla suurvaltoja, ellei
          maailmanhistoriallinen konjunkturi olisi sattunut samanaikaiseksi
          käänteentekevän aikakauden kanssa sen kansojen omassa kehityksessä.
        </p>
        <p class="paragraph">
          Niemimaalla asui kristittyjä kansoja, jotka olivat karaistuneet vuosisatojen
          kamppailussa maurilaisia vastaan. Sankari- ja seikkailuhenki sai juuri
          1400-luvun lopulla voimakkaimman kohottimensa, kun lopullisesti voitettiin
          tämä kotimainen vihollinen. Melkein samaan aikaan voitettiin sisällinen
          valtiollinen hajaannus miltei kokonaan, kun Kastilia, Aragonia ja Navarra
          yhdistettiin yhteen käteen. Ja tämän maantieteellis-kansallisen yhteyden
          mukana seurasi myöskin valtiollisten voimien sisäinen keskittyminen
          kuningasvallan päästessä voitolle keskiajan hajoittavasta säätyherruudesta.
          Joka suunnalla näemme siis yksimielisyyden pääsevän valtaan; ja
          yksimielisyys antoi kuten aina voimaa. Puuttui vain päämaalia, jota kohti
          tämä uusi voima olisi suuntautunut ulkoiseen paisuntaan. Tämä päämäärä tuli,
          kun maailmanliikenne alkoi tarvita uusia Intian-teitä.
        </p>
        <p class="paragraph">
          Harvoin ovat ulkoiset ja sisäiset edellytykset yhtyneet niin suoranaisesti
          edistämään valtiollista kasvantaa. Niin suuret olivat konjunkturit, että ne
          saattoivat aluksi nostattaa kaksikin suurvaltaa Pyreneain-niemimaan
          perustalle.
        </p>
        <p class="paragraph">
          Yhtä hajaannusta ei näet yhteysaate ollut voinut voittaa edes tänä aikana:
          1200-luvun puolivälistä vallinnutta eroa espanjalaisten valtakuntain ja
          Portugalin välillä. Kun niemimaan muut valtiorajat poistettiin, jäi tämä
          raja jäljelle. Sillä oli näet parempi <span class="pageno" id="p59">[s.
          59]</span>noja luonnossa: sehän kulkee juuri siitä, missä suuret
          länteenlaskevat virrat lakkaavat olemasta purjehduskelpoisia, se siis
          erottaa niemimaan laivaliikkeelle otollisimman osan, jossa lisäksi alavampi
          maa ja syvät merenlahdet ovat edistäneet merimieskansan kehittymistä.
        </p>
        <p class="paragraph">
          Niinpä on <i>Portugal</i> muodostunut Espanjan jokien suumaille, selkä
          Espanjaa ja kasvot merta kohti. Siitä luontainen etuus kilpailussa meren
          suuresta palkinnosta, jota etua lisäsi vielä se, että tämä osa niemenkansaa
          oli säästynyt viimeisiltä ja vaarallisimmilta taisteluilta maurilaisia
          vastaan. Henrik Merenkulkija käytti näitä oloja hyväkseen ja herätti jo
          1400-luvun alkupuolella kansansa merimiesvaistot eleille. Niin tapahtui,
          että portugalilaiset kulkivat etunenässä: pitkin Afrikan rantoja purjehtivat
          heidän laivansa yhä kauemmas ja kauemmas, ja jo ennen 1400-luvun päättymistä
          olivat he ehtineet perille saakka. Ensintulleen oikeudella pystyttivät he
          nyt lippunsa intialaiseen maailmaan ja puolustivat sitä sitten verisissä
          taisteluissa maalla ja merellä. Afrikassakin perustivat he lukuisia
          siirtoloita ja lisäksi ohjasi sattuma heidät Brasiliaan; mutta heidän
          päämerkityksensä on aina oleva se, että he ovat <i>avanneet Intian
          Valtameren</i> maailmanhistorialle.
        </p>
        <p class="paragraph">
          Espanjalaiset puolestaan etsivät Intiaa suoraan lännestä sillä tuloksella,
          että he löysivät <i>Amerikan</i> ja saattoivat sen ynnä <i>Atlantin</i>
          planetarisen kehityksen piiriin. Puoltakaan 1500-luvusta ei ollut kulunut,
          ennenkuin he olivat ulottaneet valtansa yli melkein koko troopillisen
          Amerikan. Toiselta puolen vallitsi Espanjan kuningas myöskin Reinin
          suistamoa ja <span class="pageno" id="p60">[s. 60]</span>suuria osia
          Italiasta. Se oli ensimäinen valtakunta, jossa aurinko ei koskaan laskenut —
          ellei tahdo sanoa samaa myöskin Portugalin vallasta, joka ulottui Intiasta
          Brasiliaan.
        </p>
        <p class="paragraph">
          Täten oli historiaan ilmennyt uusi valtiollinen muotokunta: luontaisten
          rajojensa sisässä oleva emämaa, jolla on tai ei ole ulkopuolisia lisämaita
          omassa maanosassaan, mutta on suuri siirtomaaryhmä muissa maanosissa. Vuonna
          1580 esiintyy tämä muoto täysin kehkeytyneenä Pyreneain niemellä, sillä
          silloin yhdistetään koko niemimaa Filip II:n käteen: portugalilainen
          siirtomaavalta liitettiin niinikään yhteen espanjalaisen kanssa, joten koko
          Etelä- ja Keski-Amerika, suuret osat Afrikaa ja intialainen maailma olivat
          yksissä europalaisissa käsissä. Se oli valta, jonka on laajuudessa voittanut
          ainoastaan nykyinen Englanti.
        </p>
        <p class="paragraph">
          Mutta silloin oli myöskin käännekohta lähellä. Jo olivat Alankomaat
          kapinassa, ja ennenkuin vuosikymmen oli päättynyt, oli Espanjan armada
          hajoitettu ja murskattu Englannin kalliorantoja vastaan. Tämä tapaus
          vaikuttaa tunnuskuvalta; se osoittaa vuorovaihtoa maailmanhistoriallisissa
          tehtävissä, niin että Englanti vähitellen astuu Espanjan tilalle Atlantin ja
          vieraiden maanosien holhoojana.
        </p>
        <p class="paragraph">
          Puolen vuosisadan kuluttua alkaa alasmeno myöskin ulkonaisessa suhteessa
          Portugalin irtautumisen johdosta 1640, jota seurasi Alankomaiden
          kansainvälisesti tunnustettu vapautuminen 1648. Siitä pitäen on
          lohkeilemista jatkunut melkein keskeytymättä ja erikseen kolmen sotakauden
          seurauksena 1700-luvun alussa, jolloin Espanjan perimyssota irroitti muut
          europalai<span class="pageno" id="p61">[s. 61]</span>set lisämaat ja tuotti
          kilpailevalle Englannille pysyvän jalansijan Gibraltarissa itse niemellä;
          1800-luvun toisella ja kolmannella vuosikymmenellä, jotka Napoleonin sotien
          jälkeen aiheuttivat Manner-Amerikassa olevain siirtomaiden menetyksen; ja
          1800-luvun lopulla, jolloin kaikki jäljelläoleva »Hispania ultramar»,
          merentakainen Espanja, menetettiin sodassa Yhdysvaltoja vastaan. Silloin
          laski aurinko tyyten Carlos I:n valtakunnassa.
        </p>
        <p class="paragraph">
          Tämä näyttää osoittavan, että valtiolliset suurmahdit yhdessä suhteessa ovat
          ainoastaan aseita määrättyjen tehtävien suorittamista varten ja että ne
          kohoavat ja kukistuvat sen mukaan kuinka päteviä ne ovat tuohon tehtävään.
          Espanjan suurvalta on välineenä Europan ja Amerikan yhteyden välittämiseksi;
          senvuoksi täytyi sen joutua varjoon, niinpiankuin historia löysi paremman
          välineen samaan tarkoitukseen Englannista. Tässä kilpailussa ei näet
          Espanjan ollut mahdollista kestää. On usein huomautettu (tässä yhteydessä
          erikseen Maerker), että Pyreneain niemimaa, — sen ylänköluonne, sen
          mannerilmasto, sen sydänosain erämainen yksitoikkoisuus, sen saareton ja
          harvasatamainen rannikkolinja — että se on Europaan muuttanut kappale
          Afrikaa, joka kuten tunnettua on maanosista vähimmin merenuurtama. Ei siis
          ole mikään satunnaisuus, että niemi niin kauan oli jäsenenä maurien
          valtakunnassa. Itse teossa on Pyreneain muuri eristävämpi kuin Gibraltarin
          salmen syvänne. Balkanin niemimaa on muun Europan yhteydessä ainakin
          luontaisten kauppateiden kautta; Espanja sitävastoin on kiinni maanosassa
          tosin leveästä, mutta liikenteelle ylen epä<span class="pageno" id="p62">[s.
          62]</span>mukavasta varresta. Kaikista Europaan kuuluvista alueista on tämä
          niemimaa erillisin, milteipä katsottava omaksi läheisessä kosketuksessa
          Afrikan kanssa olevaksi pienoismaailmakseen. Kuinka paljoa soveliaampi
          mertenvälisen yhteyden välittäjäksi olikaan Englanti saatuaan sisäiset
          keskitystehtävänsä suoritetuksi — satamista rikas, norja Englanti suorine ja
          mukavine meriteineen meidän maanosamme sydämeen! Niinpä toi suuri
          konjunkturi Espanjan maailmanhistorian etualalle; mutta kun konjunkturi
          hävisi, ei Espanjalla itsellään ollut riittäviä edellytyksiä ylläpitämään
          suurvalta-asemaa.
        </p>
        <p class="paragraph">
          Suurvallan kukistumiseen on toiselta puolen myöskin tuntuvasti vaikuttanut
          se tapa, millä sen kansa käytti konjunkturia. Etuansa Amerikassa käytti se
          hyväkseen melkein yksinomaan rosvoelinkeinon muodossa, etsien vain jaloja
          metalleja. Hopea ja kulta (ynnä orjat) olivat Atlantin ensimäinen
          säännöllinen rahtitavara, ja espanjalaiset »hopealaivueet» olivat himottua
          saalista europalaisille kilpailijoille 1500- ja 1600-luvulla; lasketaan,
          että tänä aikana tuli maahan noin 55 miljardia. Mutta kun rahantulo ei
          pulppua työn lähteestä eikä sitä myöskään käytetä tuotantoon, ei se virtaa
          kansan ruumiin läpi vertamuodostavana ravintona, vaan »jäytävänä
          metallimyrkkynä» (Karl Jentsch). Espanjalainen osti kultansa ennemmin
          sydänverellään kuin otsansa hiellä, mikä on huonoa kansantaloutta; hän
          kulutti sen sitten välittömästi, pääomana, antamatta sen kantaa korkoja
          maanviljelyksen tai teollisuuden avulla, mikä on vielä huonompaa taloutta.
          Kotona Kastiliassa saivat talonpojat nähdä nälkää, kun seikkailijat meren
          <span class="pageno" id="p63">[s. 63]</span>takana kokosivat helposti
          hupenevia rikkauksia. Valtiolla itsellään olivat parantumattomat raha-asiat
          suuruuden korkeimpana loistokautenakin. Näin on siirtomaapolitiikka, kaukana
          siitä että se olisi hedelmöittänyt kansan elinkeinoelämää, sen sijaan
          puolestaan auttanut ylläpitämään sitä työn ja porvarillisten ammattien
          halveksumista, joka sai alkunsa sankariaikana maurilaissodissa, ja joka —
          yhtyneenä synkeään uskonkiihkoon — vietti turmiollista voittojuhlaa, kun se
          juutalaisia ja puolmaureja vainoten riisti kansalta sen ahkerimmat
          käsivarret.
        </p>
        <p class="paragraph">
          Tämä on sisäinen syy Espanjan suurvallan kukistukseen. Se ei keskittynyt
          koskaan käytännöllisen aineellisen kultturitoiminnan terveelle perustalle.
          Senvuoksi on sen historia meille kuin yksi Espanjan omia <i>comedias de capa
          y espada</i>, »viitta- ja miekkanäytelmiä», joiden ritarillinen sankari
          joutuessaan kosketuksiin todellisuuden kanssa ei voi lopulta olla tekemättä
          »trista figura», surkeaa vaikutusta. Tässä mielessä voimme yhtyä Visingin
          tuomioon, että sodat ovat olleet pääsyynä Espanjan rappioon. Harvinaisen
          selkeänä ilmenee tämä opetus siinä tapahtumassa, että Yhdysvallat joutuivat
          antamaan kuoliniskun Espanjan suurvallalle. Se oli työn edistyksen voitto
          ritarihengen paikallaanseisonnasta tai, toisin sanoen, nykyajan ihanteen
          voitto keskiajan ihanteesta, jonka viimeisenä tunnustajana meidän aikanamme
          oli Espanja.
        </p>
        <p class="paragraph">
          Espanja on, 20-miljonaisen väestönsä ja 2 miljardiin nousevan
          kauppavaihtonsa takia edelleenkin huomattava paino Europan vaa'assa. Mutta
          sitä voi melkein sanoa kuolleeksi painoksi. Tämä ylväs<span class="pageno"
          id="p64">[s. 64]</span>muistoinen valtio on nyttemmin syvän alennuksen
          tilassa niin taloudellisella ja valtiollisella kuin yhteiskunnallisellakin
          alalla. Jos Ruotsin lähettiläs Creutz jo 1760-luvulla saattoi katsoa
          Espanjan olevan tuhannen vuotta ajastaan jäljellä, niin kuulemme nyt
          päivänmelun läpi isänmaallisia ja katkeria ääniä, jotka julistavat että
          Espanja kuten muinainen Troija <i>on ollut</i>: »meidän kansamme»,
          kirjoittaa Alfredo Calderon 1902, »on nyt kuin kunnianarvoisa raunio,
          suurten vainajain panteon, joiden muistoa vieras tulee kunnioittamaan,
          liikutettuna ja surumielisenä niinkuin se, joka kulkee hautuumaalla.»
          Objektivisen arvostelun on vaikea kumota tällaisia tuomioita maan omien
          lasten puolelta. Maan aineelliset mahdollisuudet ovat suuremmalta osaltaan
          ulkomaalaisten käsissä: rautatiet (samoin kuin valtiovelka) Ranskan,
          vuoriteollisuus ja kauppamarkkinat enimmäkseen Englannin. Julkinen elämä on
          yhtäältä mitä turmeltuneimman virastohengen (»kacikismin»), toisaalta yhtä
          rappeutuneen eduskuntaisuuden, parlamentarismin, myrkyttämä, joka hukuttaa
          kaiken terveen toimintavoiman kaunopuheiseen jaaritteluun, kuolettaa kaikki
          periaatteet personallisten kunnianhimojen taisteluun vallasta; samalla kuin
          jännitys klerikalismin, pappisvallan, ja (Ranskasta vasta tuotetun, 1910
          hallituksen ohjelmaan otetun) antiklerikalismin, sen vastuksen, välillä
          uhkaa pahoja selkkauksia, minkä ohessa sosialistiset ja (Kataloniassa)
          separatistiset liikkeet saattavat itse ykseyden vaaraan. Valtaistuinkin
          horjuu arveluttavasti, sen perustaa on pahoin myllertänyt yhä voimakkaampi
          tasavaltaisliike.
        </p>
        <p class="paragraph">
          Tämän pinnan alla toimii kansa ennakkoluulojen <span class="pageno"
          id="p65">[s. 65]</span>ahtaissa puitteissa, varmaankin kauempana nykyajan
          yleisestä kultturikannasta kuin mikään Länsi-Europan kansa niemimaan
          ulkopuolella. Vain harvoin (kuten anarkisti <i>Ferrerin</i> mestauksen
          johdosta 1909) kääntää se ulkomaiden yleisempää huomiota sisäisiin
          kohtaloihinsa. Ainoa, mikä vielä sitoo sitä maailmanhistoriaan sittenkun
          melkein kaikki siirtomaat ovat menetetyt, on <i>Marokon kysymys</i>, joka on
          noussut aivan sen oven edessä. Algecirasin kongressin ja kuninkaan
          englantilaisen avioliiton vaikutuksesta 1906 joutui se
          ranskalais-englantilaiselle puolelle tässä kahnauksessa, jota kuvastaa
          »Välimeren sopimus» 1907; mutta käänne saksalaisten puolelle näyttää yhä
          ilmeisemmältä mikäli Ranska on jatkanut toimintaansa, kuten sitä koskevassa
          luvussa tarkemmin esitetään. Ei edes täällä ole Espanja siis kyennyt
          ottamaan johtoa; vielä vähemmin irroittamaan Englannin kättä omasta
          Gibraltaristaan. Ajatukset »suuremman Espanjan» aikaansaamisesta lähemmän
          yhteyden avulla espanjaapuhuvan Amerikan kanssa (Marvaud) näyttävät
          orastaneen heikosti. Siis kaikkialla heikkoutta ja rappiota. Luonnon
          vaikutus on tehnyt kultturi- ja valtioeristyksen niin täydelliseksi, kuin
          nykyaikaisissa oloissa on mahdollista; eikä näy merkkiäkään että kansa
          omalla voimallaan saattaisi sen voittaa. Suurvalta on kuollut ilman
          ylösnousemuksen toivoa.
        </p>
        <p class="paragraph">
          Vielä paljoa selvempi on tämä toteaminen <i>Portugaliin</i> nähden. Sijaiten
          Europan äärimmäisellä laidalla valtameren rannalla, saattoi se
          kilpailuttomana aikana tulla »Europan satamaksi» ja maailmankaupan
          keskuskohdaksi. Valtameriliikenteen alkuaikoina oli tämä yhtä luonnollinen
          <i>asemapalkinto</i> <span class="pageno" id="p66">[s. 66]</span>kuin ennen
          Adrian pohjukalla (sivu 57). Siitä tuli lyhytaikainen konjunkturi.
          Yhdistysaikana Espanjan kanssa suljettiin Lissabonin satama vuonna 1594
          Hollannin lipulta; kun maa jälleen otti kohtaloidensa johdon omiin käsiinsä,
          sai se nähdä Intian kaupan tämän lipun alla kulkevan sataman ohi, ja silloin
          oli mahdin lähde ehdottomasti ehtynyt.
        </p>
        <p class="paragraph">
          Me näemme tässä samanlaisen historiallisen vuoronvaihdon kuin Espanjan ja
          Englannin välillä: Europan yhteyden ylläpitäminen Intian kanssa sai
          hollantilaisista paremman välineen kuin Portugalin kansasta. Sillä
          Hollannilla oli, melkein samojen etujen ohella ulospäin, se etu sisäänpäin,
          että sillä oli välitön kulkuyhteys Europan sisäosien kanssa. Mutta siinä on
          Portugalin aseman nurja puoli, että siltä puuttuu mukavaa liikenneyhteyttä
          Europan ydinmaiden kanssa. Sen eristys on vieläkin suurempi kuin Espanjan,
          se kun on vielä Espanjankin takana. Sille ulkoreunalle ei johda mitään
          luonnollisia teitä. Eikä myöskään maailmanliikenne ole tuntenut tarvetta
          rakentaa teitä kauttakulkuliikettä varten. Portugal, selkä päin Europaa,
          kääntää kasvonsa Keski- ja Etelä-Amerikaa kohti; mutta suurliikenne
          Europasta ei kulje nyttemmin niin paljoa sinne, se menee Portugalin pään
          ylitse Pohjois-Amerikaan tai sen sivuitse Itään (Suezin kautta). Tämä maa on
          siis nyttemmin maailmanhistorian syvässä varjossa. Alueensa pienuuden
          vuoksi, joka antaa niukan leivän tuskin 5,8 miljonan suuruiselle väestölle,
          ei maalla myöskään ole mitään mahdollisuuksia omalla voimallaan ylläpitää
          suurvaltaa, sittenkun aseman valtti oli pelattu. Se on niin ollen nyt
          tavallinen pikku<span class="pageno" id="p67">[s. 67]</span>valtio,
          merkityksetön Europan neuvostossa, omaamatta paisuntamahdollisuuksia enempää
          kuin paisuntapyrkimystäkään. Sen nosti ylös samoin kuin naapurinkin
          konjunkturiaalto, ja se vaipui taas alas sen mukana.
        </p>
        <p class="paragraph">
          Mutta vielä enemmän kuin laidalla oleva asema yleensä, on Portugalin
          kohtaloa määrännyt tuo yksipuolinen naapuruus. Ei ainoastaan maiden
          erilaatuinen sävy (siv. 59), vaan myöskin kansojen erilainen kasvatus on
          varhain synnyttänyt syvällisen luonteen, eroavaisuuden portugalilaisen ja
          espanjalaisen kansan välillä ja siitä on aikojen oloon kehkeytynyt
          eräänlaatuinen kansallisviha, josta Vising kertoo räikeitä esimerkkejä.
          Portugalin historia ei saa määräävää väriänsä maurilaissodista ja
          hopeajahdista; sen kansa etsi kehitysuraansa kaupan toimissa, toi Intian
          mausteita ja Afrikan orjia maailmanmarkkinoille; hämmensi kai joskus
          »sinistä» vertaankin jälkimäisiin sekaantumalla; niin tuli siitä vähitellen
          rauhallinen porvariskansa, kun taas niemeiset veljet eivät koskaan päässeet
          sotaista aatelistyyppiä ulommaksi. Tähän kansallisvastakkaisuuteen tulevat
          lisäksi katkerat muistot yhtymisen ajalta 1580—1640, joka maksoi
          Portugalille sen suurvalta-aseman; se oli, sanovat portugalilaiset,
          »yhtämittaista kylmää, kärsivällistä, harkittua, väsymätöntä murhaa». Aina
          siitä saakka on uuden yhteensulatuksen pelko ollut johtovaikutteena
          portugalilaisten politiikassa, ja kun he eivät ole voineet välttää
          maantieteellistä naapuruutta ja sen alituista ylivoimaista painetta
          selässään, ovat he etsineet valtiollista tukea niemen ulkopuolelta. Täksi
          tueksi tuli Englanti. »Methuensopi<span class="pageno" id="p68">[s.
          68]</span>muksen» jälkeen 1703 — joka taloudellisella alalla täydensi
          suurvallan alasmenon, asettamalla sen Englannin suoranaisen ja ylivoimaisen
          kilpailun alaiseksi — on Portugalia poliittisessa suhteessa pidettävä
          Englannin vanavedessä kulkevana varaveneenä. Tämä riippuvaisuus tuli
          selkeästi näkyviin sen ahdinkotilassa Napoleonin sotien aikana ja yhtä
          ilmeisesti buurisodassa, viime vuosisadan vaihteessa, jolloin Englanti sai
          Portugalin kaakkoisafrikalaisen siirtomaan melkein vapaasti käytettäväkseen
          strategisessakin suhteessa. Tuo muinainen suurvalta on siis tuskin enään
          edes täysin itsenäinen valtio — se on vajonnut miltei vasallinasemaan.
        </p>
        <p class="paragraph">
          Yhdessä suhteessa on kuitenkin tämä politiikka säilyttänyt suuruuden
          ulkomuotoa Portugalille paremmin kuin Espanjalle: se on ollut jonkinlaisena
          henkivakuutuksena sen siirtomaavallalle. Tosin ei ole voitu tyyten välttää
          kahnauksia englantilaisen patruunan kanssa, kun tämä on esiintynyt
          kilpailijana omaan laskuunsa (Rhodesiassa 1890) tai siveellisenä holhoojana
          (orjakysymyksessä S. Thomélla 1906); mutta kun vielä nytkin, sittenkuin
          myöskin Brasilia aikoja sitten on kulkenut omia teitänsä, suuret alat
          Afrikan eteläosassa (ynnä yksi ja toinen seutu muilla tahoilla) kantavat
          kartalla Portugalin väriä, niin on se tietenkin vain patruunan ansiota —
          pikkuvaltio, joka lisäksi on melkein sotalaivastoakin vailla ja joka 1892
          teki puolinaisen valtiovararikon, ei tietenkään pysty itse pitämään
          hallussaan suuria merentakaisia alueita aikana, jolloin niiden kysyntä on
          suuri.
        </p>
        <p class="paragraph">
          Eräästä sanomalehti »Lokalanzeigerin» varomattomasta lausunnosta joulukuussa
          1899 sai maailma tie<span class="pageno" id="p69">[s. 69]</span>tää, että
          Portugalin siirtomaajäämistö oli ollut salaisten neuvottelujen esineenä
          Saksan ja Englannin välillä Samoaa y. m. koskevan sopimuksen yhteydessä
          samana vuonna. Nykyään ei myöskään puutu viittauksia siihen, että Saksa
          kernaasti haluaisi Madeiran (»sanatorio-kysymys» v. 1903, pikkukahnauksia
          Englannin kanssa 1905) tai Berlanga-saaret rannikolla Lissabonin
          pohjoispuolella (huhu saksalais-portugalilaisen kauppasopimuksen solmiamisen
          yhteydessä 1908), samoin kuin U. S. A.<a href="#fn6"
          id="fnref6"><sup>[6]</sup></a> Azorit sopivina hiiliasemina. Mutta kuningas
          Edwardin käydessä Lissabonissa 1903 on, jos huhu kertoo totta, annettu
          nimenomainen englantilainen takaussitoumus Portugalin koko
          siirtomaasikermästä sitä vastaan, että Englannilla on vapaa pääsy kaikkiin
          sen satamiin. Huolto, ettei tärkeä laivastoasema Tajon suulla (Biberstein)
          joutuisi minkään muun suurvallan käsiin, näyttää ensi sijassa aiheuttaneen
          Englannin menemään tähän ominaistakaukseen.
        </p>
        <p class="paragraph">
          Kun Portugal täten Englannin suosiollisella avulla on saanut aikojen halki
          pelastetuksi kaistaleita suuresta ulkoisesta vallastaan, on rappio painanut
          leimansa yhä syvemmälle emämaahan. Vallitseva vaikutelma tästä
          yhteiskunnasta on köyhyys: köyhyys niin elinkeinoelämän kuin henkisen
          kultturin, niin yksityisyritysten kuin yleishengenkin alalla. Se seisoo
          tässä suhteessa Espanjan rinnalla vieläkin enemmän rappiolle joutuneena
          veljenä: »kaksi askelta yläpuolella hottentottia ja yhtä paljon alapuolella
          turkkilaista», sanoo isänmaallinen runoilija Herculano. <span class="pageno"
          id="p70">[s. 70]</span>Rehellinen yritys parantaa eduskuntaista surkeutta
          diktaturin tietä (<i>Franco</i> 1907) johti kuningasmurhaan 1908 ja
          monarkian kukistamiseen 1910 — lähes kahdeksan vuosisadan olemassaolon
          jälkeen — siis hyvin Turkkiin verrattava kehitys. Onko valtiomuodon muutos
          Tajon varsilla kykenevä estämään sisäistä luhistumista paremmin kuin
          Bosporon rannoilla, on tietymätöntä. Mutta kansainvälisessä suhteessa avaa
          Portugalin vallankumous mahdollisuuden, jota pysähdymme hetkeksi silmäämään.
        </p>
        <p class="paragraph">
          Portugalin vallankumoukselliset eivät liene toimineet ilman
          kosketuksissa-oloa Englannin kanssa, ja uusi tasavalta kiiruhtikin
          vakuuttamaan uskollisuuttaan vanhoille sitoumuksille. On kuitenkin syytä
          olettaa, että tasavaltalaiskiihoittelu soitteli myöskin kansallisia kieliä
          Englantia vastaan. Kuningaskunta — semmoinen on ajatuksenjuoksu — merkitsee
          vasalliutta, sillä se estää Espanjaan-yhtymisen, minkä johdosta paine
          selästä häviäisi ja siis myöskin vastapaineen tarve ulkoapäin. »Iberian
          keisarikunta», josta kyllä on haaveiltu, on tyhjä unelma; se nähtiin 1869,
          kun Lissabonin hovi kansanmielipiteen paineesta hylkäsi tarjona olleen
          Espanjan kruunun, se ilmeni viimeksi 1903 Portugalin sanomalehdistön
          lausunnoista — se raukeaa pienemmän osakkaan vanhaan sulautumispelkoon.
          Mutta iberialainen <i>tasavalta liiton</i> perustalla, »la fédération
          iberique», Pyreneain Yhdysvallat, on toinen kysymys. Sen edellytyksenä on
          näet nykyisen Espanjan hajaantuminen joko historiallisen perusteen mukaan
          neljään suurempaan valtiomuodostumaan (4—5 milj. asukasta kussakin)
          jakamattoman Portugalin rinnalle, tai 14 maa<span class="pageno"
          id="p71">[s. 71]</span>kuntaan (à 1—2 milj.) 6 portugalilaisen rinnalle (à
          ¼—½ milj.): kummassakin tapauksessa siis aluetasoitus portugalilaisten
          huolten tyynnyttämiseksi.
        </p>
        <p class="paragraph">
          Näin ollen ei kummastuta, että Portugalin tasavaltalaiset, vanhoista
          kansallisvastakkaisuuksista huolimatta, ovat hartaita unioninkannattajia.
          Iberian federationin innokkaimpina esittäjinä tapaamme kaksi vallankumouksen
          päämiestä: Magelhaes Liman ja Bragan, edellinen tasavallan erikoisasiamies
          Parisissa, jälkimäinen sen ensimäinen (väliaikainen) presidentti. Ja tämä
          liike saa kannatusta rajan toisella puolen. Jo ensi kertaa esiintyessään
          puolen vuosisataa sitten oli Espanjan tasavaltaliike liittomielinen
          satunnaisen voittonsa jälkeen 1873 otti se päiväjärjestykseen
          unionisuunnitelman U. S. A:n malliin, ja tämä on yhä sen ohjelmassa, käsi
          ojennettuna (sitten <i>Primin</i> ja <i>Zorillan</i> päivien)
          portugalilaisille puoluetovereille.
        </p>
        <p class="paragraph">
          Tietenkin olisi sellainen kehitys omiansa herättämään uusia
          suurvalta-ajatuksia. Yhtenä syynä Pyreneain niemimaan valtiolliseen
          alasmenoon ja nykyiseen rappiotilaan on näet aina muistettava itse
          hajaantuminen kahteen valtioon. Se on heikentänyt molempia: Espanjaa
          riistämällä siltä niemen merenkulkuun otollisimman rannikon, Portugalia
          riistämällä siltä taas mantereisen ylämaan. Yhdistyminen merkitsisi niin
          ollen suurempaa voimanlisäystä kuin paljailla neliökilometri- ja asukasluvun
          lisääntymisnumeroilla voidaan osoittaa. Niemimaan vuosisataisista sumuista
          kohoaa tässä uuden suurvallan kangastus.
        </p>
        <p class="paragraph">
          Eivätkä mahdollisuudet pysähdy edes tähän. Iberian yhdysvalta-aatteesta
          säteilee toinen vieläkin suu<span class="pageno" id="p72">[s.
          72]</span>rempi: <i>»latinalainen unioni»</i> Länsi-Europan kaikkien suurten
          valtioiden välillä — Victor Hugon, Garibaldin, Mazzinin unelma — Iberian
          yhdistäminen Ranskan ja Italian kanssa valtiomuodostumaksi, jossa olisi yli
          100 miljonaa asukasta, uusi kolmiliitto rodun ja oikeuden perustalla,
          romanilainen ryhmä germanilaista ja slaavilaista vastaan, ylivalta
          Europassa...
        </p>
        <p class="paragraph">
          Ensimäistä kertaa kohtaa meitä tässä valtakunta-aate, joka tutkimustemme
          varrella on esiintyvä eri muodoissa: ajatus suuresta yhtymästä Europan
          vanhan valtiosikermän rajain ylitse. Tosin valunee paljon vettä ei vain
          Tajoa ja Ebroa, vaan myöskin Seineä ja Tiberiä pitkin, ennenkuin
          latinalaisen unionin voi ajatella saavan mitään toteutumishahmoa. Jo sen
          edellytys, Iberian yhdyntä, kohtaisi nykyään vastarintaa, ei ainoastaan
          (kuten jo 1873) Englannin puolelta, jonka yllämainituista syistä täytyisi
          siitä varoa vuosisataisen vaikutusvaltansa menettämistä Portugalissa, vaan
          myöskin Ranskan, joka jo Italian yhdynnässä osoitti kuinka vastenmielisesti
          se näki entistä suuremman valtiomuodostuman syntyvän rinnallensa. Näitä
          valtoja sopinee siis nyttemmin katsoa Espanjan kruunun äänettömiksi
          takaajiksi, sittenkun ne antoivat Portugalin kruunun pudota, oivaltaen
          edellisen merkityksen viimeiseksi suojaksi unioniajatusta vastaan
          niemimaalla.
        </p>
        <p class="paragraph">
          Mielenkiintoista on ollut nähdä juuri nykyisen hallituksen miesten
          Portugalissa itsetietoisimmin omaksuneen tämän ajatuksen. Tasavallan voitto
          siellä saattaa siis merkitä askelta suurempiin valtioyhtymiin — osallisuutta
          korkeampaan olomuotoon kauan sitten ja hyvin perusteellisesti kuihtuneelle
          suurval<span class="pageno" id="p73">[s. 73]</span>lalle, joka nykyään on
          yhtä »trista figura» historiassa, kuin suurempi naapurinsa, vaikkei se
          koskaan tahtonut olla mikään »caballero» ritarillinen ylimys.
        </p>
        <hr>
        <p class="paragraph">
          Olemme jo viitanneet, että <i>Hollanti</i> tuli Portugalin historialliseksi
          perijäksi. Hollannille siirtyi 1600-luvun seuduilla ylivalta Intian
          valtamerellä ja Intian kauppa. Lissabonista siirtyi maailmankaupan keskusta
          Amsterdamiin. Tämän perinnön pohjalta nousi uusi suurvalta, ensimäinen
          germanilainen ja protestanttinen suurvalta, Reinin ja Maasin suistamolle.
        </p>
        <p class="paragraph">
          Katsahtaessa karttaan pistää heti silmään yhtäläisyys Hollannin ja
          Portugalin välillä; molemmat ovat maantieteellisiä reunamaita, sijaitsevat
          jokien suistamoiden ympärillä selkä mannerta kohti. Siinä yleiset
          merenkulkijakansan edellytykset. Mutta Portugal ei koskaan ollut niin
          ehdottomasti merelle käsketty kuin tämä suistomaa Saksan ja Ranskan suurten
          vesireittien suulla, vastapäätä Englannin suurta kulkuväylää Themsiä ja
          aivan Kanaalin rannalla, joka on pohjoisen Europan portti. Hollannin
          mahdollisuudet olivat niin paljoa suuremmat, kuin Rein-virralla on suurempi
          kultturiarvo kuin Tajolla, ja kuin keskusasema Englannin, Saksan ja Ranskan
          välillä ja mukava yhteys niiden kaikkien kanssa on yhdysliikkeelle
          suotuisampi kuin reunapaikka avoimen valtameren rannalla. Ennenkuin Saksa
          vielä oli kehkeytynyt miksikään lujaksi valtiomuodostumaksi, oli Hollanti
          suorastaan kaivattuna välirenkaana lounaassa <span class="pageno"
          id="p74">[s. 74]</span>ja koillisessa olevain valtiosikermäin välillä:
          verraton valtiollinen asema sen ajan kartalla.
        </p>
        <p class="paragraph">
          Tällaiselta näyttää romanilaisen ja germanilaisen kauppavaltion vertaus jo
          maantieteen pohjalla. Vielä luonnollisemmalta on vuoronvaihto tuntuva
          historiallista ja psykologista taustaa vastaan.
        </p>
        <p class="paragraph">
          Täällä Pohjanmeren porstuassa asui toisenlaatuista kansaa kuin etelän
          pehmeämpi ihmisrotu. Yleisessä kultturihistoriassa on harvoja näytelmiä,
          jännitykseltään niin draamallisia ja samalla sisällykseltään niin ylentäviä
          kuin se, joka käsittelee nykyisten Alankomaiden asumista yksissä neuvoin tai
          taistelussa kolmen tekijän kanssa: Pohjanmeren, Rein-virran ja batavialaisen
          kansan. Näytelmän juoni välkähtää ylväässä tunnuslauseessa: <i>deus mare,
          batavus litora fecit</i>, jumala teki meren, batavialainen rannat. Mitä
          maurilaiset olivat Pyreneain kansoille, sen antoi itse luonto
          hollantilaisille: vihollisen, jota vastaan sopi voimia karaista. Mutta tämä
          vihollinen oli sitä laatua, joka ei koskaan levähdä, se piti maata
          alituisessa piiritystilassa, eikä antanut väen edes ajoittain vaipua
          toimettomaan lepoon. Vasta 1400-luvulla näyttää sen ylivalta saadun
          murretuksi. Meren myrskyvyöryt eivät enää tehneet niin hirvittävää
          hävitystä, sen voima oli kesytetty ihmisen palvelukseen. Kansa alkoi ottaa
          takaisin mitä se pitkien aikojen kuluessa oli menettänyt, muuttaa
          merenpohjaa maaksi, siirtää rajaansa ulomma merta vastaan. Sellainen työ
          vuosisadasta toiseen jättää kansansieluun suuren varaston valppautta ja
          tarmoa. Tähän tulee vielä lisäksi yksi näkökohta: kamppailu merta vastaan
          vaati suuria kustannuksia patous<span class="pageno" id="p75">[s.
          75]</span>rakennuksiin y. m. s., mutta maan yksitoikkoisuus ei suosinut
          pääomain muodostumista; tässä oli siis suoranainen pakko vahvistaa taloutta,
          ja tuttavuus meren kanssa sekä taistelussa että rauhassa osoitti tien.
        </p>
        <p class="paragraph">
          Tämän voimakkaan kansan uskonvapautta ja kansallista olemusta uhkasi
          1500-luvun lopulla Espanja, jonka kruunun alle se kuului. Sen historiallinen
          ratkaisuhetki oli tullut; ja valtiollinen vapautuminen — joka irroitti
          kansan ei vain isännästään Espanjasta, vaan myöskin luontaisesta äidistään,
          Saksan kansasta — puhalsi suurenmoisen paisuntahengen uuteen valtioon. Jo
          1600-luvun alussa perustettiin sen kauppa- ja siirtomaavalta Intiassa.
          Samaan aikaan avattiin uusi »kultakaivos pohjolassa» sillinkalastuksella
          Pohjanmeren matalikoilla ynnä n. s. Grönlannin-kalastuksella, jolla
          erikoisesti tarkoitettiin valaanpyyntiä Huippuvuorien luona; siellä, lähes
          80. leveysasteella, saattoi Smeerenbergin satamaan kokoontua sadoittain
          laivoja ja aina 12 000 mieheen samanaikaisesti, ja oli aikoja, jolloin
          Pohjoisyhtiö lienee kilpaillut itäintialaisen kanssa pääomia kokoovana
          mahtina.
        </p>
        <p class="paragraph">
          Tällä tavoin, toinen juurensa Intian kaupassa, toinen napaseutujen
          kalastuksessa, syntyi vapautussodan kansallissuorituksen taustaa vastaan
          merimahti ja kaupallinen suurvaltio, jonka vertaista mitoiltansa ei oltu
          ennen nähty. Sen laivoja liikkui pian kaikilla vesillä Arkangelskin ja
          Nagasakin, Riian ja Smyrnan välillä. Huhut kertoivat, että tällä vallalla
          oli enenmän aluksia kuin taloja maassaan; Colbert arvioi hollantilaisen
          laivaston 80 %:ksi koko Europan laivoista.
        </p>
        <span class="pageno" id="p76">[s. 76]</span>
        <p class="paragraph">
          Se oli »uudenlaatuinen paino, joka nyt laskettiin valtiolliseen vaakaan»
          (Heeren). Itse asiassa näemmekin tässä valtiosikermän ensimäisen poliittisen
          suurvallan ja ensimäisen valtion, joka selkeästi on käsittänyt aineellisten
          elinkeinojen kantavan merkityksen valtioelämässä. Se on yhä kyllä samaa
          muotokuntaa kuin Portugal, mutta Portugal ei koskaan ehtinyt muuntaa
          taloudellista voimaansa valtiolliseksi vaikutusvallaksi; Hollanti ottaa osaa
          Europan politiikkaan koko sillä itsetunnolla, minkä rikkaus antaa, tosin
          myöskin sillä häikäilemättömällä itsekkäisyydellä, jonka katsotaan seuraavan
          kaikkea »kauppiaspolitiikkaa». Toiselta puolen se ei tuhlannut rikkauttansa
          niinkuin Espanja, vaan teki sen korkoakantavaksi kukoistavassa
          teollisuudessa samoin kuin komeassa laivastossaan.
        </p>
        <p class="paragraph">
          Ylimalkaan oli tämä mahti Filip II:n vallan suoranainen vastakohta. Sen
          periaatteina olivat työ, vapaus, itsehallinto. Kaupan suurvalta oli samalla
          ajatuksen vapaavaltio, protestanttisen suvaitsevaisuuden esitaistelija,
          Europan edelläkävijä kansainoikeuden opissa (Grotius) samoin kuin
          valtiotaidon käytännössä: Haag jäi olemaan »maanosan valtiollisen
          tähtitaivaan suurena observatoriona» (Treitschke), senkin jälkeen kun
          »Oranian leiri» oli lakannut olemasta Europan yleisenä sotakouluna.
        </p>
        <p class="paragraph">
          Sellainen oli batavialainen suurvalta, jonka Macaulay katsoo saavuttaneen
          huippunsa noin v. 1688, mutta Treitschke jo ennen Westfalin rauhaa. Sen
          varsinainen suuruudenaika tuli lyhyeksi, sitä kesti tuskin kauempaa kuin
          vuosisadan. Hollanti oli sattuva esimerkki siitä laista, jonka alaisia
          Rat<span class="pageno" id="p77">[s. 77]</span>zelin määritelmän mukaan ovat
          Kartagon malliset vallat: nopea kasvu ja nopea kukistus. Sillä merenkulun ja
          kaupan edut sitovat tosin nopeasti yhteen, mutta eivät anna sitä kittiä,
          joka pitää kauan yhdessä — ellei satamilla ole riittävää samaan valtioon
          kuuluvaa takamaata.
        </p>
        <p class="paragraph">
          Sitä ei Hollannilla ollut. Sillä oli aseman kaikki edut, mutta siltä puuttui
          tilavuutta. »Suurvalta ilman maata on sittenkin luonnottomuus» (Treitschke);
          sillä täytyy olla riittävän laaja maaperusta; täytyy olla olemassa joku
          puhtaasti maantieteellinen tasapainosuhde emämaan ja siirtolain välillä,
          jotta edellinen voisi ajan oloon kannattaa jälkimäisiä ja saada voiman
          ylijäämää suurpoliittisia tehtäviä varten. Tämän tasapainopisteen sivuutti
          jo Portugal, mutta vielä enemmän tuo pieni suistamovaltio Reinin suulla.
          Sillä on ollut liian vähän maantieteellistä ydintä; mistä muun muassa johtuu
          että se ei ole voinut »syöttää» siirtoloitaan omalla lihallaan ja verellään
          ja siten tehdä niistä jotakin muuta kuin taloudellisia lypsylehmiä. Ja tämän
          lisäksi tuli sitten se onneton seikka, että siltä puuttui luontaisia rajoja
          senkin pienen tilansa ympäriltä. Siinä suhteessa oli Portugalkin
          suotuisammassa asemassa. Alankomaat eivät ole mitään muuta kuin
          Pohjois-Saksan tasangon kolkka, niinkuin sen kielikin on
          alafrankkilaismurretta; Lamprecht käsitteleekin kauan sen historiaa osana
          saksalaisesta. Kauas valtiollisten rajojen ulkopuolelle johtavat Rein, Maas
          ja Shelde laivaliikettä manteren sisäosiin. Semmoinen on heikko raja, joka
          voi kannattaa suurvaltaa ainoastaan erikoisen suotuisain konjunkturien
          edellytyksellä.
        </p>
        <span class="pageno" id="p78">[s. 78]</span>
        <p class="paragraph">
          Niinpä on Hollanti kukoistanut enemmän toisten heikkouden kuin oman voimansa
          nojalla. Saksan sisäosista sai se tarpeellisen lisämäärän työväkeä ja
          palkkalaisia. Kun Brandenburg kasvoi siellä voimakkaaksi vallaksi, oli
          selvää, ettei Hollanti enää voisi pysyä suurvaltana maalla.
        </p>
        <p class="paragraph">
          Toinen kuolemansyy oli maan valtiomuodossa. Pitkä yhteistyö maan
          puolustamisessa merta vastaan oli luonut kansanvaltaisen hengen, ja kun
          vieras hallitsija karkoitettiin, omaksui uusi valtio tasavaltaisia
          liittomuotoja. Irrallisempaa valtioliitosta saman kansan keskuudessa on
          maailma harvoin nähnyt. Sitä on nimitetty »2000 hallitsijan
          harvainvallaksi»; sillä tosin oli eduskunnalla nimellisesti hallitusvalta,
          mutta tämän liittokokouksen muodostivat ohjeita saaneet maakuntakokousten
          edustajat, ja maakuntakokoukset vuorostaan olivat samanlaisia kuntien
          edustajakokouksia, ja kaikilla oli niillä »liberum veto», epäys-oikeus, jopa
          oikeus neuvotteluihin ulkomaidenkin kanssa. Tämä hajallisuus oli epäilemättä
          suotuisa vapaudenhengelle ja suvaitsevaisuudelle, mutta kouraantuntuvan
          turmiollinen valtion sisäiselle voimalle.
        </p>
        <p class="paragraph">
          Että semmoinen valtio lainkaan on saattanut pysyä koossa, vieläpä tuntuvasti
          vaikuttaa maanosan kohtaloihin, on selitettävissä Amsterdamin rikkauteen
          perustuvan Hollannin maakunnan todellisen ylivallan ja
          käskynhaltijalaitoksen perustalla, jonka häälyvää asemaa on verrattu
          Barkas-suvun sotapäälliköiden asemaan kaikkien kauppavaltojen alkumuodossa,
          muinaisessa Kartagossa. Mutta toisaalta toi tämä valtiolliseen elämään uuden
          hajaannuksen siemenen, kes<span class="pageno" id="p79">[s.
          79]</span>kitykseen pyrkivän oranialaisen »tyrannian» ja paikallisvaltaa
          kannattavain suursukujen välille. Pitkän aikaa oli käskynhaltijanpaikka
          tyhjänä, ja kun se 1700-luvun puolivälissä jälleen täytettiin, oli suurvalta
          jo alkanut aleta sekä ulkoisten että sisäisten puutteiden vuoksi.
        </p>
        <p class="paragraph">
          Tämänlaatuinen valtiomuodostuma ei saattanut näet pysyä ensi sijalla edes
          merillä, sittenkun Englanti, jolla oli aseman edut, mutta lisäksi tukeva
          maaydin ja luonnon kaikkein parhaat rajat, oli voittanut valtiomuotonsa
          synnytystuskat ja saavuttanut sisäisen sopusuhtaisuuden korkeimman asteen.
          Englanti tulikin siten Hollannin perijäksi ja samalla välillisesti
          Portugalin. Kun Englannin kauppavaihto noin v. 1650 oli viittä kertaa
          pienempi kuin Hollannin, oli se noin v. 1750 ehtinyt melkein sen tasalle ja
          v. 1792 oli sen suhde Hollantiin niinkuin 5:2. Sitten tuli uusi
          konetekniikka ja lisäsi sen etua vielä enemmän. Tässä oli siis vuoronvaihdos
          nähtävissä myöskin ulkoisessa suhteessa, siirtomaakilpailussa; se tapahtui
          Napoleonin sotien aikana ja niiden jälkeen, Etelä-Afrikassa ja Intiassa.
        </p>
        <p class="paragraph">
          Ei mikään voi paremmin osoittaa aineellisen kukoistuksen merkitystä
          puhtaasti valtiollisena voimatekijänä kuin tämä sisäistä valtioyhteyttäkin
          puuttuva hollantilainen suurvalta. Se on piirre, joka on tälle vallalle
          aivan erikoinen. Mutta sen nopea kukistuminen osoittaa myöskin, että
          valtio-oikeudellisen järjestelyn täytyy olla oikeassa suhteessa
          yhteiskunnankehitykseen, jos vallasta on tuleva pysyväistä. —
        </p>
        <p class="paragraph">
          Nykyään on Alankomaiden kuningaskunta päässyt samaan keskitykseen
          hallitusjärjestelmässä kuin <span class="pageno" id="p80">[s.
          80]</span>perustuslailliset valtiot yleensä ja siis voittanut yhden
          Yhdistettyjen Alankomaiden tasavallan epäkohtia. Mutta nyt on liian
          myöhäistä ajatella sen uudestasyntymistä suurvallaksi. Konjunkturi on
          mennyt. On ilmaantunut uusia kilpailijoita, joiden kanssa ei mikään kilpailu
          ole mahdollinen. Nyt on myöskin paisuntavaisto sammunut — alituiset
          pikkusodat pohjoisen Sumatran ja muiden malaijisaarien niskoittelevia
          heimoja vastaan ovat oikeastaan puolustustaisteluita — eikä kansalla ole
          muuta harrastusta suurpolitiikkaan kuin itsesäilytyksen, itsensä ja
          jäljelläolevien siirtolainsa suhteen.
        </p>
        <p class="paragraph">
          Vielä nytkin kuuluu Hollantiin siirtomaita, jotka ovat alaltaan 62 ja
          väkiluvultaan 6 à 7 kertaa suuremmat emämaata. Siirtomaiden puolella on
          siten epäilemättä yhä edelleen epäsuhtainen ylipaino. Emämaa ei voi täyttää
          siirtomaiden tarvetta teollisuustuotteihin nähden, ei ylläpitää
          kauppamonopolia niiden suhteen, vaikka se on muuttunut melkein yksinomaan
          niiden tavaravaihdon lastauspaikaksi ja satamaksi. Kauppavaihdossaan ovat
          sen sivuuttaneet kaikki suuremmat naapurit Englanti, Ranska ja Saksa; ja
          vaikka se vielä pysyttelee neljännellä sijalla Europan ja viidennellä
          maailman kauppatilastossa — numeroiden ollessa niin suuria kuin yli 5½
          miljardia omien tarpeiden tuonti- ja 4½ omien valmisteiden vientipuolella
          (v. 1908) ja nämä vielä tasaisesti kasvavat — niin ei se kuitenkaan voi
          pienellä 6-miljonaisella väestöllään ylläpitää niitä ulkonaisia
          mahtikeinoja, joita ilman pääomavoimakaan ei voi saavuttaa välitöntä
          vaikutusta nykyajan suurpolitiikkaan.
        </p>
        <p class="paragraph">
          Ajan oloon on toinen vanhoista puutteellisuuk<span class="pageno"
          id="p81">[s. 81]</span>sista paisunut vaaraksi valtakunnan itsenäisyydelle.
          Tarkoitamme luontaisten rajojen puutetta Europan mantereen puolella. Tästä
          johtuva vaara ilmenee kahdella taholla. Ensinnäkin, vaikka pienempänä, siinä
          että Alankomaiden hallussa on Shelden suu, joka nuorelle Belgian valtiolle
          on vielä suurempiarvoinen kuin Götajoen suu oli Kustaa Aadolfin aikuiselle
          Ruotsille; Hollanti on portinvartija Belgian talossa, Vliessingenistä voi
          tulla Antwerpenin salpa; siitä suuri melu Belgiassa 1910 kun suunnitelmat
          Vliessingenin linnoittamisesta tulivat päiväjärjestykseen. No, se on
          oikeastaan naapurin vaara. Mutta toinen rajavaara on Alankomaiden oma, suuri
          ja vakava: ne salpaavat näet Saksan sen luonnollisesta pääväylästä
          länsimerelle. Alankomaiden selkäpuolella on Reinin ympärille kehittynyt
          Saksan valtakunnassa yksi maailman suurimpia teollisuusalueita, ja sen
          kauppatien Reiniä myöten, jota vuosittain kyntää yli 20 000 laivaa, pitää
          nyt kulkea toisen maan lävitse. Alankomaiden valtiomiehet eivät voi olla
          huomaamatta, että heidän valtionsa on kaikkein arkaluontoisimmalla paikalla:
          estämässä suurvaltaa levenemästä luonnollisimpaan satamaansa. Entisaikoina
          ei tämä asema häirinnyt, sillä silloin oli hollantilaisten rajan takana vain
          hajallinen joukko saksalaisia pikkuvaltoja; nyt on rajalla uuden Saksan
          valtakunnan keskitetty jättiläisvalta, ja tämä valta etsii tulevaisuuttansa
          merellä. Tälle vallalle ei voi olla mieluista, että sen tiellä on tämmöinen
          »Wacht am Rhein», Reinin vartija. Tarkastaessamme Saksan suurvaltaa tulemme
          vielä selvemmin näkemään tämän seikan luonnottomuuden nykyaikaiselta
          suurvaltakannalta katsottuna.
        </p>
        <span class="pageno" id="p82">[s. 82]</span>
        <p class="paragraph">
          Samanlaatuinen asema sai Portugalin heittäytymään Englannin syliin ja
          kuitenkin on Portugalin voimasuhde Espanjaan kaikissa suhteissa suotuisampi
          kuin Alankomaiden Saksaan. Mistä voi sitten Hollanti saada tukea?
          Jälleenyhtyminen Belgian kanssa tulee silloin tällöin puheeksi, vuodesta
          1907 kokoontuu hollantilais-belgialainen komissioni vuosittain taloudellista
          yhdistymistä, keskinäistä lainsäädäntää ja yleistä veljestymistä varten;
          mutta tämä »entente Hollando—Belge» — Hollannin ja Belgian liitto — ei
          missään tapauksessa riitä Hollannin valtiolliseen tarpeeseen. Vain merivalta
          voi sen tehdä, sillä vaara ei koske ainoastaan emämaata, vaan myöskin
          siirtomaita, joita Hollanti ei saata toivoa omalla voimallaan kykenevänsä
          puolustamaan suurvaltaa vastaan paremmin kuin Espanja puolusti omiaan
          Yhdysvaltoja vastaan. Tämä kysymys sitoo Hollannin kansan vielä
          suurpolitiikkaan.
        </p>
        <p class="paragraph">
          Ne vallat, jotka suojaksi Saksaa vastaan tulevat kysymykseen, ovat Englanti,
          Ranska ja Yhdysvallat. Mutta liittoa vastaan Englannin kanssa puhuvat sekä
          muinaisen kauppakilpailun perimykset että tuoreemmat muistot Englannin
          politiikasta Hollannin heimolaisia vastaan Etelä-Afrikassa. Liittyminen
          Ranskaan sisältäisi melkein saman vaaran kuin se, jota tahdotaan välttää.
          Yhdysvallat taas ovat liian kaukana Hollannin emämaasta, mutta — Filippinien
          miehittämisen jälkeen — liian likellä sen siirtomaita, voidakseen oikein
          soveltua takaajan arkaluontoiseen tehtävään.
        </p>
        <p class="paragraph">
          Näin ollen onkin Hollannissa alettu keskustella siitä, eikö olisi tehtävä
          täytymyksestä hyvettä ja <span class="pageno" id="p83">[s.
          83]</span>vapaaehtoisesti liityttävä lähempään yhteyteen Saksan kanssa. Se
          on ajateltu tapahtuvaksi tulli- ja puolustusliiton muodossa. Hollanti saisi
          siitä suoranaisiakin etuja: pääsisi paremmin käyttämään hyväkseen
          siirtomaitaan laajemman pääomainkäytön avulla, takeita tärkeälle
          välikaupalleen Saksan kanssa, jota vuodesta 1899 uhkaa Dortmund—Ems-kanavan
          kilpailu, mahdollisuuksia teollisuutensa vahvistamiseen, joka nyt on heikko
          maan nykyisessä asemassa välttämättömän vapaakaupan vuoksi. Saksa puolestaan
          voittaisi suuremman elinkeinoalueen, uusia houkuttelevia tilaisuuksia
          pääomainsijoitukseen, lujemman selkänojan Yhdysvaltoja vastaan, pääsyn
          Hiilisatamiin Panaman edustalla ja Intian-tiellä Kiinaan. Mutta Hampuri ja
          Bremen eivät iloitsisi likeisistä suhteista Rotterdamin kanssa, jonka asema
          maailmankauppaväylän varrella on vielä parempi. Yleensä näyttää Hollannin
          voitto yhdynnästä ilmeisemmältä ja suoranaisemmalta kuin Saksan. Samalla
          täytyy sen kuitenkin, samoin kuin Portugalin Espanjan suhteen, tuntea
          pienemmän osakkaan sulautumispelkoa; mutta siinä on sentään se rauhoittava
          seikka, että Saksalla jo on liittovaltion-luonne. Hollantilais-saksalainen
          valtakunta-ajatus on siis pikemminkin Iberian liiton kuin Portugalin ja
          Englannin välisen vasallisuhteen vastine.
        </p>
        <p class="paragraph">
          Kuinka syvälle tämä ajatus lienee nykyään juurtunut? Kiertokysely Hollannin
          sanomalehdistössä sataluvunvaihteessa 1899—1900 (v. Waltershausenin
          selostuksen mukaan) näytti osoittavan elinkeinonharjoittajain ja
          käytännöllisen väen sitä kannattavan, kun taas viralliset piirit
          luonnollisestikin <span class="pageno" id="p84">[s. 84]</span>olivat
          torjuvalla kannalla; laajempiin kerroksiin kysymys tuskin vielä oli
          ulottunut, niissä ei vielä tunnettane rajattoman liikuntavapauden
          supistamisen tarpeellisuutta. Toisella puolen rajaa ovat ainoastaan
          »suursaksalaiset» (kuten Fritz Bley ja Hasse) pitäneet asiaa vireillä,
          vedoten vanhaan historialliseen yhteisyyteen ja heimolaisuuteen; heidän
          silmissään eivät hollantilaiset vieläkään ole muuta kuin alasaksalainen
          heimo<a href="#fn7" id="fnref7"><sup>[7]</sup></a> — hyvin tavallinen heimon
          ja kielen merkityksen ylittäminen kansallisuuteen nähden, jota vastaan Karl
          Menne täydellä syyllä on noussut tehdessään selkoa alankomaalaisen heimon
          kehkeytymisestä itsenäiseksi kansallisuudeksi.
        </p>
        <p class="paragraph">
          Virallinen Saksa pysyttelee äänettömän odotuksen kannalla. On tosin pidetty
          paljon melua kirjeestä, jonka muka keisari Wilhelm olisi kirjoittanut
          Hollannin kuningattarelle vuonna 1904 uhaten miehittää maan sodan syttyessä,
          ellei sen linnoituksia laiteta parempaan kuntoon; mutta Hollannin hallitus
          julisti viimeksi v. 1910 mitä jyrkimmin tämän jutun perättömäksi. Se on
          ilmeisesti laskettu liikkeelle Englannista tai Ranskasta, jotka eivät
          laiminlyö mitään tilaisuutta peloitellakseen, että Saksa valtaa ja nielaisee
          Hollannin, niinkuin Japani Korean (Ellis-Barker); niille on näet erittäin
          tärkeätä, että Saksa ei mitenkään pääse Kanaalin rannalle.
        </p>
        <p class="paragraph">
          Että tuo salaperäinen keisarinkirje oli niin suurena <span class="pageno"
          id="p85">[s. 85]</span>puheenaineena juuri v. 1910, on ilmeisessä yhteydessä
          niiden suurten linnoitussuunnitelmain kanssa, joita Hollannin hallitus
          siihen aikaan esitti. Ei ainoastaan Belgia, vaan vielä suuremmassa määrässä
          Ranska ja Englanti kiinnittivät asiaan huomiota, vieläpä siinä määrässä että
          <i>Vliessingenin kysymys</i> alussa vuotta 1911 sai suurpoliittisen
          merkityksen. Aiheena oli lähinnä se ajatus, että luja Vliessingen estää
          (englantilaista) laivastoa tulemasta Antwerpenin avuksi (saksalaista
          armeijaa vastaan). Oletetaan siis sotaa, jossa Hollanti ja Belgia ovat eri
          puolilla: Vliessingen vähentää ranskalais-englantilaisen sotilaallisen
          yhteistoiminnan menestysmahdollisuuksia — nykyaikainen koko maapalloa
          käsittävä vastakohta Saksan ja länsivaltain välillä heittää eteenpäin
          varjoansa Hollannin alavain rantain yli. Räikeässä valossa esiintyy tässä
          muinaisen suurvallan arkaluontoinen asema kolmen samanaikaisen suurvallan
          kahnauskohdassa, samalla kuin näiden keskeinen kilpailu on välillisenä,
          toisarvoisena takuuna pikkuvallan säilymisestä — se on Persian ja Siamin
          vakuutta, elämistä suurten armoilla...
        </p>
        <p class="paragraph">
          Eipä sovi kummastella, jos niinkin itsenäisherkkä kansa kuin hollantilaiset
          lopulta pitäisi vapaata liittymistä <i>lähimpäänsä</i>, tasa-arvon
          perustalla, tällaista oloa parempana. Että se ei luota
          kansainoikeudellisesti taattuun puolueettomuuteen, lausui sen hallitus
          viimeksi 1908. Luonnollinen epäluulo, joka vielä 1903 esti postisopimuksen
          solmimista Saksan kanssa, on jonkun verran lieventynyt Saksan aloitteen
          johdosta v. 1908 Pohjanmerta koskevaan sopimukseen, joka takasi <i>status
          quon</i> sen kaikilla rannoilla. <span class="pageno" id="p86">[s.
          86]</span>Kuinka luonnollinen yhteys on taloudellisessa suhteessa, osoittaa
          kauppatilasto, jossa Saksan osalle jo tulee puolet viennistä ja noin
          neljännes tuonnista. Tällä välin on siirtomaa-aluetta uhkaava vaara vielä
          suurentunut uuden kilpailijan ilmestymisen johdosta: Japanissa harjoitetaan
          v. 1905 jälkeen, kuten Schiemann on todennut, peittelemätöntä kiihoitusta
          sitä vastaan. Näin tihenee paine eri puolilta puristukseksi, joka aikanaan
          saattaa luoda valtiollisen välttämättömyyden.
        </p>
        <p class="paragraph">
          Millekään polttavalle asteelle ei tämä liittymiskysymys ole kuitenkaan vielä
          joutunut. Se on vain olemassa itse olojen olemuksessa: milloin se astuu
          päiväjärjestykseen, määräävät konjunkturit. Ei tunnu myöskään siltä, että
          Hollannin kansaa erikoisen paljoa huolettaisivat valtion huolet tai että se
          ylimalkaan surisi menetettyä vaikutustansa maailman kohtaloihin. Vaikkakin
          yleislakko 1903 osoittaa, että se ei ole aivan vapaa nykyajan
          yhteiskunnallisten vaivojen tunnuista, sopinee tätä kansaa yleensä katsoa
          tyytyväisimmäksi ja onnellisimmaksi länsimaissa. Tämä johtuu osaltaan siitä,
          että se on suoriutunut ihmeellisen vahingoittumattomana suuruudenajan
          kiusauksista, aivan toisin kuin Pyreneain niemen kukistuneet suurvallat.
          Eivät edes rikkauden ja vallan suurimman loiston aikana »mynheerit»
          langenneet ylellisyyteen ja velttoon hekkumaan. Työteliäisyyden hyve on
          säilyttänyt hollantilaiset terveinä hengeltään. Hollantilainen vakavuus ja
          tarmo ovat entisen kaltaiset tuolla ikivanhalla lakeudella harmaan taivaan
          alla iäti uhkaavan meren rannalla. Vielä ei kansa ole herpoutunut
          ponnisteluissaan säilyttää ja voittaa <span class="pageno" id="p87">[s.
          87]</span>maata, kuten Zuiderseen kuivaussuunnitelma osoittaa; vielä
          rakastaa se maataan flegmatikon hillityllä lämmöllä, niinkuin vain se voi
          rakastaa, joka on paljon vaivautunut ja uhrannut lempensä esineen vuoksi. Me
          näemme sen yhäti taloudellisesti ja henkisesti täyspätöisenä ja pidämme tätä
          parhaana takeena sen itsenäisyyden säilymisestä; samalla kuin panemme
          muistiin että suurvalta-aseman menetyksen ei siis tarvitse vahingoittaa
          kansan sielua. Siinä on kaikki suhteellista: kansa voi varsin hyvin kaikin
          puolin edistyä ja vaurastua ja kuitenkin menettää paikkansa suurvaltain
          joukossa — jos näet toiset vallat etenevät vielä nopeammin.
        </p>
        <hr>
        <p class="paragraph">
          Samanaikaisesti Hollannin kanssa esiintyi toinen germanilainen suurvalta
          palatakseen melkein vielä nopeammin takaisin varjoon. Se oli Skandinavian
          niemimaan vero maailmanhistorialle, <i>Ruotsin</i> lipun alla.
        </p>
        <p class="paragraph">
          Tämä suurvaltatarina kesti oikeastaan vain Breitenfeldistä 1631 Pultavaan
          1709.<a href="#fn8" id="fnref8"><sup>[8]</sup></a> Niinkuin Hollannilla
          kesti Ruotsillakin suurpolitiikan maininkeja vielä vuosisadan, ja se poistui
          lopullisesti näyttämöltä vasta Napoleonin sotien jälkeen. Mutta muutoin on
          Ruotsin suurvalta siinä määrässä toista muotokuntaa, kuin Hollanti ja
          Portugal, että sen suorastaan sopii <span class="pageno" id="p88">[s.
          88]</span>katsoa edustavan tämän täydentävää vastakohtaa.
        </p>
        <p class="paragraph">
          Niinpä pistää heti alusta silmään, että Ruotsia suurvaltana ei suinkaan
          kannata suotuisa kauppa-asema, joka oli toisten suurimpana edellytyksenä,
          kummankin vuorollansa. Olihan Ruotsi — kuten se yhäkin on — maailman
          nurkassa, maanosan rajalla meriä vastaan pohjoisessa ja länsimaisen
          kultturin rajalla slaavilaisia vastaan idässä. Suurkaupan kannattajana
          täytyi Itämeren jo sinänsä olla Pohjanmerta ja Välimerta heikomman; mutta
          epäkohtaa Ruotsin suhteen enensi vielä erikoisesti se, että Itämeren portit
          eivät olleet sen vallassa. Tanska oli sinne perustanut Kattegatin-vallan,
          jonka kauppamahdollisuuksien täytyi olla paljoa suuremmat kuin Ruotsin
          Pohjanlahden-vallan.
        </p>
        <p class="paragraph">
          Tästä maantieteellisestä asemasta seuraa se seikka, joka on Ruotsin
          suurvallan erikoispiirteenä kielteisessä suhteessa. Se ei perustunut
          maailmankauppaan tai kultalöytöihin tai ylimalkaan taloudelliseen
          saavutukseen. Se ei kasvanut korkeuteen aineellisen kultturin kohoamisen
          mukana. Se ei esiinny jäsenenä siinä historiallisessa vuorosarjassa, jota
          tähän saakka olemme seuranneet Välimereltä valtamerille ja Pohjanmerelle
          (Venetsia, Lissabon, Amsterdam). Se ilmenee ikäänkuin äkillisemmin, syntynsä
          syy toisella taholla.
        </p>
        <p class="paragraph">
          Rahan puuttuvan perustan sijasta oli tällä valtiolla ensinnäkin suuren
          alueellisen laajuuden leveä pohja. Skandian niemellä oli toki paljoa
          väljemmät tilat suurvaltiolle kuin Reinin tai Tajon suistamoilla. Sen
          lisäksi tuli paisuntamahdollisuuksia päämaan välittömässä yhteydessä.
          Ruotsin suurvalta on täten <span class="pageno" id="p89">[s. 89]</span>aivan
          toista muotokuntaa kuin kauppavaltojen: siitä ei tule pientä emämaata
          suurine siirtomaineen valtamerten takana, vaan yksi ainoa suurmaa, joka
          leviää miltei aukottomana keskustana olevan sisämeren ympärille.
        </p>
        <p class="paragraph">
          Mutta tällä vallalla oli myöskin sisäinen side, joka on sen voimakkaimpana
          myönteisenä omituisuutena. Ei milloinkaan voida kumota tai unohtaa, että
          niiden moninaisten vaikutteiden joukossa, jotka johtivat Ruotsin
          maailmanpolitiikkaan, oli myöskin, vieläpä yhdellä etusijalla, henkisen
          vastuun tunne. Ruotsin suurvaltapolitiikka oli aatepolitiikkaa, mikäli
          ylimalkaan uskaltanee käyttää tätä alkuperämerkintää maailmassa, missä
          eduton aate on yhtä harvinainen kuin päivänsäde ilmattomassa paikassa.
          Suurvalta perustui aatteen nojalle, kun Kustaa Aadolf paljasti miekkansa
          »isänmaan majesteetin ja siinä lepäävän Jumalan-kirkon» puolesta; se oli
          kukistuva aatteeseen, kun Kaarle XII lähti puolustamaan »oikeuden ja
          vanhurskauden periaatteita» samaan Venäjänmaahan, joka kaksi vuosisataa
          myöhemmin asetti samat periaatteet reklaamiksi itselleen ensimäisessä
          maailmanrauhan-kongressissa.
        </p>
        <p class="paragraph">
          Nämä Ruotsin suurvallan pääpiirteet — yhtenäinen aluemuodostuma ja
          aatteellinen sisällys — lähentävät sitä siihen muotokuntaan, jota edustivat
          muinainen Rooman keisarikunta ja myöhemmin Osmannien valtakunta. Epäilemättä
          on olemassa muodollista yhtäläisyyttä 1600-luvun Ruotsin Itämeri- ja Turkin
          Välimerivallan välillä. Mutta tietenkin on Kustaa Aadolfin valta yhtä paljoa
          korkeammalla sulttaanin valtaa kuin protestanttisen uskonvapauden <span
          class="pageno" id="p90">[s. 90]</span>henki on yläpuolella muhamettilaista
          uskonkiihkoa; ja edellinen on organisesti luontevampi, syntynyt sisäisestä
          täytymyksestä itsepuolustukseen pikemmin kuin puhtaista
          valloitusajatuksista. Protestanttisuuden asia tuli vain
          maailmanhistorialliseksi konjunkturiksi vallalle, joka oli valmistautunut
          tehtävään sisäisen kokoomuksen avulla. Upsalan kokous ja Linköpingin
          verilöyly ovat Breitenfeldin edeltäjiä.
        </p>
        <p class="paragraph">
          Jälleen johdumme ajattelemaan vastakohtaa Hollannin kanssa kun näemme tämän
          keskitystyön Ruotsin valtioelämässä ennen paisuntaa. Sen avulla oli Ruotsi
          tullut mieheksi. Se saavutti taistelulla kaikkien valtiollisten voimain
          välisen tasapainon, joka sinänsä merkitsee huippusaavutusta kansakunnan
          elämässä. Sulimmassa sopusoinnussa »kuninkaan korkeuden, neuvoston vallan ja
          säätyjen vapauden» kesken — kuten 1634 vuoden hallitusmuodon johdannossa
          sanotaan — on Ruotsin kansa astunut maailmanhistorian näyttämölle.
        </p>
        <p class="paragraph">
          Semmoiset olivat ne voimat, jotka nostivat Ruotsin kansan korkeimpaan
          historialliseen tehtävään. On omituista ajatella tuota aikaa, jolloin — jos
          saamme uskoa Shering Rosenhanen sanoja — Ruotsin neuvosherralla ulkona
          maailmassa oli paikkansa Ranskan herttuoiden ja Espanjan grandien edellä ja
          Saksan valtaruhtinaiden rinnalla. Aika ei ollut pitkä: miesikä nousua, kaksi
          laskua, minkä jälkeen tuli romahdus. Kiinnitämme nyt huomiota niihin
          tekijöihin, jotka saattoivat vallan niin rutosti kukistumaan; ja me olemme
          löytävät ne välittömästä yhteydestä rakentavien voimien kanssa, niinkuin
          nurjan puolen samasta mitalista.
        </p>
        <span class="pageno" id="p91">[s. 91]</span>
        <p class="paragraph">
          Jos Ruotsin suurvaltio olikin suuri laajuudeltaan, niin oli se toisaalta
          aina vähäinen väestöltään; sillä se laahasi mukanaan asumattoman maan
          kuollutta painoa. Jota enemmän se laajeni, sitä enemmän menetti se samalla
          sitä voimaa, jota kansallinen yhteenkuuluvaisuus tietää. Kun se oli
          korkeimmillaan, ei siinä ollut enempää kuin 2½ miljonaa asukasta ja niistä
          ruotsalaisia pikkuista yli puolen. Siitä tuli siis yhä enemmän keinotekoinen
          luoma valtiotaidon pyrkimyksille ilman kansallista perustaa. Lisäksi tuli,
          että siltä tykkänään puuttui kiinteää luontaista kehystä, joka olisi voinut
          helpottaa puolustusta niinkuin vallitukset lujittavat kenttäarmeijaa.
          Ruotsin suurvaltio on nykyisen kokemuksemme valossa hauras ja vanhentunut
          ilmiö, se kun eli yksinomaan Itämeressä riippumisen tai sen rantojen kyvyn
          varassa itsestään ilman ulkonaisten luonnonrajojen apua pitää koossa sen
          reunamaita.
        </p>
        <p class="paragraph">
          Tällaisen merenympärysvallan kestännän ehtona on ylimalkaan, että sisämeri
          on sen omana kauppa- ja meriliikealueena. Tiedetään, että tämä ajatus ei
          ollut vieras Ruotsin suuruudenajan valtiomiehille; siitä niiden
          järjestelmällinen pyrkimys valtaamaan niiden Itämeren etelärannikon jokien
          suita, jotka olivat silloisen kaupan valtimoita. Kustaa Aadolfilla oli avoin
          silmä näkemään, että »valtakunnan menestys riippuu kaupasta ja
          purjehduksesta», ja hän koetti, kuten tunnettua, monella tavoin edistää
          kansantaloudellista vaurastumista. Mutta nämä puuhat murtuivat kahta karia
          vastaan: hollantilaisten kilpailuun ja kansan oman harrastuksen puutteeseen.
        </p>
        <p class="paragraph">
          Lopulla 1650-lukua rikkuivat välit Hollannin <span class="pageno"
          id="p92">[s. 92]</span>ylivoimaisen kauppa- ja merivallan kanssa, joka
          kilpaili Itämeren-kaupasta, ja tästä kiistasta suoriutuivat hollantilaiset
          voittajina. Meritaistelu Juutinraumassa 29. lokakuuta 1658 osoittaa
          tavallaan kohtalonkäännettä Ruotsin koko suuruudenajan draamassa. Vuosisadan
          jälkipuoliskolla oli hollantilaisilla Itämerellä kauppavalta, jota melkein
          voi verrata lyypekkiläisten valtaan edellisenä aikana. Hollantilaiset
          niinikään nujersivat Ruotsin siirtomaayritykset heti alkuunsa. Hollannin
          suurvaltion varjossa ei ollut tilaa ruotsalaiselle kauppavallalle.
        </p>
        <p class="paragraph">
          Tähän tulokseen ovat tosin myöskin myötävaikuttaneet erinäiset heikot puolet
          ruotsalaisten omassa kansallisluonteessa. 1660-luvulla kirjoittaa Ruotsin
          edustaja Haagissa (Appelboom), että hollantilaiset ovat katsoneet
          ruotsalaiset aivan vaarattomiksi kilpailussa kaupan palkinnosta; ja
          kauppakollegion pöytäkirjat samalta aikakaudelta sisältävät alinomaisia
          valituksia hankaluudesta saada meriliikkeen edistämiseksi kotimaista
          miehistöä. Jo Kustaa Vaasa on lausunut, että ruotsalaiset ovat »nahjuksia»
          kauppa-asioissa. Ylellisyys kasvoi suuruudenaikana ripeämpää vauhtia kuin
          varallisuus; ja vuoden 1670 seuduilla, suurvalta-asemamme huippuaikana,
          saattoi Ruotsin ensimäinen kansantaloudentutkija, Johan Rising, lausua, että
          »rahan puute on kaikille ruotsalaisille yhteinen vaiva».
        </p>
        <p class="paragraph">
          Vaikka näin ollen kyllä on totta, ettei mikään suurvaltiomuodostuma ole
          perustunut niin vähän aineellisuudenväriselle pohjalle kuin Ruotsin, niin ei
          toisaalta voi olla näkemättä syy-yhteyttä tämän kunnian ja vallan pikaisen
          kukistumisen välillä. Sillä <span class="pageno" id="p93">[s.
          93]</span>suurvalta ei ajan pitkään voi tulla toimeen ilman lujaa
          taloudellista perustaa, yhtä vähän kuin korkea torni voi seistä ilman leveää
          maassa olevaa perustusta. Tämä tuntuu olevan syvimpänä syynä siihen, että
          Ruotsin maailmanhistoriallinen suoritus muistuttaa vierailunäytäntöä, joka
          keskeytetään muutamien onnistuneiden esitysten jälkeen. Se lähti tehtäväänsä
          ilman taloudellista perustaa, eikä sen myöhemminkään onnistunut semmoista
          rakentaa, se ei kyennyt taloudellisesti kasvamaan uuden asemansa tasalle
          eikä saamaan kokoon tarpeellista liikepääomaa pysyväistä suurpolitiikkaa
          harjoittaakseen. Se kansallinen runoilija, joka syvemmälti kuin useimmat
          muut on oivaltanut <i>ruotsalaisten luonnonlaadun</i>, on runossaan
          »Brassebonden» (= porho) piirtänyt kuvan, joka ei ole soveltumatta hänen
          kansaansa edes silloinkaan kun se suoritti suurimmat tekonsa.
        </p>
        <p class="paragraph">
          Vielä yksi huomautus. Kustaa Aadolfin valtiomuodon sopusuhtainen tasapaino
          ei voinut säilyä vuosisadan loppuun. Taloudellinen mullistus, joka ei
          tarkoittanut kansallisomaisuuden lisäämistä, vaan sen siirtämistä
          valtiovallan välittömään käyttöön, synnytti kuninkaan itsevaltiuden, joka
          sitten saattoi tuhlata yhteiskunnan voimia suurvaltion tarkoituksiin. Tämä
          oli keskityksen ylittämistä, joka entistä enemmän vaikeutti yhteiskunnan
          tervettä kehitystä. Me näimme Hollannissa suurvaltion vaipuvan alas
          senvuoksi, että yhteiskunnankukoistus saattoi varjoon valtioaatteen; me
          näimme sitä ennen Turkissa saman tuloksen siitä vastakkaisesta
          yksipuolisuudesta, että valtioaate kasvoi yhteiskunnan aineellisen
          kultturikehityksen tarpeiden päälle. Jälkimäinen on <span class="pageno"
          id="p94">[s. 94]</span>myöskin Ruotsin tapaus. Lähimpänä seurauksena oli
          vallankumouksellisia heilahduksia yhdestä valtiomuodosta toiseen, jolloin
          suurvaltakonjunkturit menivät siposilkoisen tiensä. Nousevat vallat idässä
          ja etelässä tunkivat yli heikkojen rajojen, jotka eivät olleet luodut
          kestämään todellista painetta. Niinpä tulivat Venäjä ja Preussi
          toimitsijamiehiksi Ruotsin suurvaltion vararikossa. Preussista tuli samalla
          henkisen kultturitehtävän perijä evankelisten saksalaisten suojelijana oman
          heimon keskuudessa. Silloin oli Ruotsin suurpoliittinen tehtävä lopussa niin
          sisäisesti kuin ulkoisesti. —
        </p>
        <p class="paragraph">
          Nyttemmin ei Ruotsin kansa ota pienintäkään osaa suurpoliittisiin
          pyrkimyksiin. Sen paisuntavaisto on kuollut ja kuopattu vaatimattoman työn
          alle yhteiskunnallisen edistyksen hyväksi; se seisoo, kuten Schiemann sanoo
          v. 1902, »melkein toimettomana syrjässä» maailmanpolitiikasta. Ruotsalaiset,
          jotka monivuotisen oleskelun jälkeen europalaisen sivistyksen
          keskuspaikoilla ovat palanneet kotimaahansa, ovatkin huomauttaneet, eikä
          ilman syytä, ruotsalaisen kansanelämän ja ruotsalaisten katsantotapojen
          poikkeavaisuudesta; ruotsalaiset ovat samoin kuin espanjalaiset jonkun
          verran ulkopuolella yleistä länsieuropalaista muotokuntaa — vaikka ei
          käykään varmasti sanominen ruotsalaisetko viinapöytineen y. m. vaiko
          espanjalaiset härkätaisteluineen edustavat suurempaa omituisuutta...
        </p>
        <p class="paragraph">
          Tähän erillisyyteen on epäilemättä vaikuttanut se turvallisuudentunne, minkä
          1815 solmittu unioni Norjan kanssa oli kansassa synnyttänyt. Se säilytti
          myöskin valtiolle jonkunnäköistä suurvallan hahmoa, <span class="pageno"
          id="p95">[s. 95]</span>se kun saattoi Europan vaakaan laskea ¾ milj.
          neliö-km., Venäjän jälkeen suurimman pinta-alan painon. Sikäli oli unionin
          hajaannus 1905 vieläkin askel alaspäin. Silloin ilmeni samalla läntisen
          rajan heikkous, sitä kun vain niukasti suojelivat kansainoikeudelliset
          sopimukset (puolueettomasta vyöhykkeestä merestä 61 leveysasteelle,
          yhteisistä vesiväylistä, muuttolappalaisten porolaidunoikeudesta),
          yhteenkootut Karlstadin sopimuksessa lokak. 1905 (<i>Sandgren</i> n:ot
          276—280). Saaristossa onkin jo syntynyt pieni rajakahnaus, <i>Grisbådan</i>
          juttu, joka 1909 sovinto-oikeudessa ratkaistiin Ruotsin eduksi.
        </p>
        <p class="paragraph">
          Mutta unionin hajaannus on myöskin sikäli muuttanut asemaa, että valtakunta
          ei nyttemmin enää saata pysytellä niin syrjässä valtiollisilta
          maailmanmarkkinoilta. Tyyten ei puutu aihetta käsittää Norjan irtaumista
          ilmaukseksi Englannin ja Saksan kaikkialle ulottuvasta kahnauksesta. Varmaa
          on, että Englanti käytti sitä hyväkseen samalla tavoin kuin unionin
          hajaannusta Pyreneain niemellä 1640 (ks. siv. 67): pienempi maa, suuremman
          alituinen paine selässään, on geopoliittisesta täytymyksestä asettunut
          Englannin suojelukseen, tosin neljän suurvallan (Italia ja Itävalta
          puuttuvat) kanssa tehdyn »koskemattomuussopimuksen» varjolla 1907. Ei ole
          puuttunut suunnitelmia saattaa Ruotsiakin samaan asemaan; niinpä kirjoitti
          Lucien Wolf »Timesissä» jouluk. 1907 kirjoitussarjan »pohjoismaisesta
          kysymyksestä», katsoen että sekä skandinavialaiset että Reinin suulla olevat
          pikkuvallat olisivat suurvaltain päätöksellä tehtävät — puolueettomiksi —
          ajatus, jonka kuitenkin »Le Temps» heti leimasi valtiolliseksi »näkö<span
          class="pageno" id="p96">[s. 96]</span>häiriöksi». Itse asiassa on Ruotsi
          puolestaan lähentynyt Saksaa v. 1906 tehdyn kauppasopimuksen (uusittu 1911)
          ja höyrylauttayhteyden nojalla vuodesta 1909.
        </p>
        <p class="paragraph">
          Tämä kehitys osoittaa, että Ruotsin pikkunaapureilla lännessä ja etelässä ei
          nyttemmin ole samaa puskurin luonnetta asianomaisia suurvaltoja vastaan kuin
          ennen. Vielä ilmeisemmin näemme saman asemanhuonontumisen valtakunnan muilla
          sivuilla. Siellä oli ennen kahnaus suurin, ja vielä rajanjärjestelyt 1809 ja
          1826 osoittavat selvästi että Venäjä ei katsonut päässeensä lopulliseen
          päämäärään: tuntuu kuin näkisimme »etusormen viittaavan Malangervuonoa» ja
          »käden uhkaavan Varangeria» — joita Venäjä jo 1500-luvulla tavoitteli.
          Keskivaiheilta 1800-lukua oli tämä paine kuitenkin heikennyt. Suomi saikin
          kehittyä verrattain itsenäisesti, ja Ruotsille tuntui tämä puskuriturvalta.
          Mutta tämä asiaintila muuttui Venäjän politiikassa Suomen suhteen 1899
          tapahtuneen käänteen johdosta. Onko tämän katsottava olevan jossakin
          yhteydessä Ruotsin—Norjan edellisenä vuonna tekemän päätöksen kanssa n. s.
          Ofotenin-radan rakentamisesta niemimaan läpi kulkevaksi poikkiradaksi
          Atlantin rannalle, olkoon ratkaisematta — sinänsä ei olisi outoa, jos uusi
          rautatie venäläisten silmissä näyttäisi suuren Siperian-radan puuttuvalta,
          Atlanttiin ulottuvalta päätekappaleelta — mutta varmaa on, että Venäjä
          uudella politiikallansa Suomessa on astunut uhkaavan askeleen Ruotsia kohti.
          Muutos sai käytännöllis-poliittisen ilmauksen alussa vuotta 1908, kun Venäjä
          yritti vapautua Englannin ja Ranskan kanssa 1856 tehdyssä sopimuksessa
          antamastaan sitoumuksesta olla linnoittamatta Ahvenan<span class="pageno"
          id="p97">[s. 97]</span>maata. Tämä yritys ei kuitenkaan onnistunut; ja sitä
          levottomuutta, jota tämä hanke herätti Ruotsissa, tyynnytettiin heti
          jälkeenpäin (huhtikuussa 1908) jossakin määrin <i>Itä-</i> ja <i>Pohjanmerta
          koskevilla sopimuksilla</i> (<i>Sandgren</i> n:ot 75, 76), missä
          asianomaiset rantavallat (jälkimäisessä tapauksessa lukuunottamatta jo
          kansainvälisen takauksen alaisia Belgiaa ja Norjaa) sitoutuivat keskenään
          pitämään arvossa toistensa rajoja.
        </p>
        <p class="paragraph">
          Ruotsi on siis nyt jälleen, vastoin tahtoansa, »saanut oman ulkopolitiikan»
          (Fahlbeck). Tietenkään ei tämä ole johtunut yksinomaan unionin
          hajoittamisesta. Mahtitekijänä oli unioni lopulta vain virvaa, senvuoksi
          että se oli menettänyt psykologisen perustansa. <i>Skandinavian
          valtakunta-aate</i>, joka 1800-luvun keskivaiheilla ja sen jälkeen eli niin
          meluisaa elämää (ytimenänsä Tanska), oli kuollut kansan mielessä jo kauan
          ennenkuin sen viimeinen hapera ilmaus haihtui. Mitään enteitä sen
          virkoamisesta ei ole näköpiirissä havaittavissa; sitä mahdollisuutta, joka
          aukeni silmiemme eteen Iberian niemimaalla (siv. 71), ei tule Skandian
          niemellä kysymykseen niin kauan kuin tasavaltapyrinnöillä Ruotsissa ei ole
          mitään kantavuutta eikä liittoajatuksista täällä ole muita merkkejä, kuin
          satunnaiset laiduntunnelmat Norjan Lapissa. Näillä teillä ei siis missään
          näy merkkiä skandinavialaisen suurvallan uudestisyntymisestä.
        </p>
        <p class="paragraph">
          Sitävastoin ei sellaisia merkkejä ihan tyyten puutu — ainakaan
          mahdollisuuksia suureen nousentaan — toisella taholla, nimittäin Ruotsin
          omien rajojen sisällä; tällä kertaa, päinvastoin kuin vanhana <span
          class="pageno" id="p98">[s. 98]</span>suuruudenaikana, terveellä
          aineellisella pohjalla. Kun unionin suuruuskajastus sammui, ilmeni realinen
          perusta suurille isänmaallisille toiveille, joita tieteen kylmä tarkastelu
          ei kumoa, vaikka ulkomailla joskus onkin asetuttu epäilevälle kannalle
          (Heilmann). Lapinmaan luonnonaarteet — malmit ja vesivoima — astuvat tässä
          sähkön aikakautena etualalle: erämaan vero emämaalle. Se alue, joka Kustaa
          Aadolfin valtiossa oli arvoton ja melkein tuntematon, havaitaan meidän
          aikamme tekniikan valossa epäilemättä soveltuvaksi kannattamaan mahtavaa
          suurteollista kehitystä ja siitä seuraavaa väestön tihenemistä ja kansan
          talouden vaurastumista. Samanlaisia edellytyksiä on muuten siellä täällä
          kautta koko maan. Kansan huomattava insinööritaipumus saa tässä runsaan
          toiminta-alan; ja maan ovien ääressä ovat Venäjän jättiläismarkkinat
          ikäänkuin vartavasten sovelletut vastaanottamaan näitä etevämmän kultturin
          tuotteita.
        </p>
        <p class="paragraph">
          Niin suuria tulevaisuudenmahdollisuuksia on tuskin suotu millekään niistä
          muista valtioista, joiden kanssa Ruotsi nyt on valtiokerhon entisen
          suurvallan asemassa; ainoastaan Turkki voi tässä tulla vertauksen alaiseksi.
          Nyttemmin työskennelläänkin tarmokkaasti luontaisten tulolähteiden
          käytäntöönsaattamiseksi: kulkuneuvoja kehitetään (Ofotenin-rata valmistui
          liikenteelle 1902, osia »sisämaanradasta» päätettiin rakennettaviksi 1907 ja
          1911), voima-asemia perustetaan (Trollhättan 1906, Porjus 1910, Älfkarlebyn
          putoukset 1911), Ruotsin tehtaiden valmistearvo lähenee jo 2 miljardia ja
          kauppavaihto nousee yli 1½ miljardin — kunnioitettavia numeroita vain 5½
          miljonan suuruiselle kansalle.
        </p>
        <span class="pageno" id="p99">[s. 99]</span>
        <p class="paragraph">
          Mutta taulussa on myöskin varjoa. Kaupan lähempi tarkastelu osoittaa nykyään
          kultturimaata sikäli, että sen vienti alkaa vastata tuontia, mutta
          siirtomaata siinä, että tämä vienti suuremmalta osaltaan käsittää
          raaka-aineita tai puolivalmisteita (metsä- ja vuorituotteita), ja tämä on
          kaksinkertainen heikkous pääomasta köyhälle maalle. Vakavasti pelätään
          epäedullisia seurauksia Saksan kauppasopimuksesta, se kun saattaa Ruotsin
          rautateollisuuden mahtavan kilpailun alaiseksi, samoin kuin valtion
          sopimuksista suurten malmialueiden (Kirunavaaran, Jellivaaran,
          Grängesbergin) omistajain kanssa 1907, joiden avulla raaka-aineen vientiä
          kukaties on edistetty jalostusteollisuuden kehittymisen haitaksi. Jos
          lisäämme, että itse väestön määrässä tulot ovat pienemmät (alhainen
          syntymisluku avioliittojen vähenemisen vuoksi) ja menot suuremmat
          (siirtolaisuuden vuoksi) kuin tavallista, sekä vielä että yhteiskuntaa
          kalvavat ankarat sosialiset taistelut, joita ei ole voitu tyynnyttää edes
          erittäin kansanvaltaisella perustuslainmuutoksella 1909 — niin olemme
          tehneet tiliä tärkeimmistä poistoista tulevaisuuden laskussa.
        </p>
        <p class="paragraph">
          Ruotsin politiikan täytyy nyttemmin olla sen määräävän seikan
          suunnattavissa, että <i>maa on suurempi kuin kansa</i>, s. o. väkeä on liian
          vähän. Se on päinvastainen pulma kuin Hollannissa ja Tanskassa,
          puhumattakaan nykyisistä suurvalloista Englannista, Saksasta, Italiasta ja
          Japanista. Tehokkaan ruotsalaisen politiikan täytyy sentähden pyrkiä luomaan
          suurta kansaa suurelle maalle. Toteutuvatko tulevaisuudenunelmat kerran — se
          riippuu lopultakin kansasta itsestään, sen viisaudesta, yhdessäpysyn<span
          class="pageno" id="p100">[s. 100]</span>nästä, valppaudesta ja voimasta. Me
          näemme valtakunnan, joka odottaa kansaansa.
        </p>
        <hr>
        <p class="paragraph">
          Irrallisin luonnoksin ja ikäänkuin pitkän matkan päästä olemme nyt
          tarkastaneet muutamia tapauksia siitä luontaisesta valinnasta, jonka nojalla
          suurvaltoja syntyy ja vaihtelee valtioiden sikermässä. Olemme tavanneet
          kaksi pääasiallista muotokuntaa: toisaalta rikkauden aineelliselle pohjalle
          rakentuneen Portugalin ja Hollannin, joiden ulkonaisena muotona on emämaa
          laajoine siirtomaineen — toisaalta sotilaspoliittiselle perustalle
          rakentuneen Turkin ja Ruotsin, jotka säilyttävät päämaan ja alusmaiden
          alueellisen yhteyden. Se on vanha vastakohta Kartagon ja Rooman välillä;
          meidän päivinämme se on kasvanut yli maailman ulottuvaksi vastakohdaksi
          Englannin ja Venäjän välillä. Mutta olemme myöskin, Espanjassa, havainneet
          sekalaisemman muodostuman, jossa on kummankin muotokunnan tunnusmerkkejä,
          vaikka se epäilemättä sisäiseltä luonteeltaan on lähempänä jälkimäistä.
        </p>
        <p class="paragraph">
          Olemme edelleen nähneet selviä esimerkkejä, kuinka tärkeätä suurvallan
          synnylle ja kestännälle ovat asema, laajuus, luonnolliset rajat, kansallinen
          yhteys, keskitetty valtiomahti, taloudellinen kukoistus. Ennen kaikkea
          olemme luulleet huomaavamme, että tehtävä vaatii määrättyä sopusuhtaa
          valtiovallan ja yhteiskunnan — poliittisen ja sosialisen elämän — voimien
          kehityksessä.
        </p>
        <p class="paragraph">
          Näillä kokemuksin siirrymme nyt toden perään kuolleiden maailmasta elävien
          ilmoille.
        </p>
      </div>
      <div class="chapter">
        <h2 id="chapter3">III. Itävalta-Unkari</h2>
        <span class="pageno" id="p101">[s. 101]</span>
        <p class="argument">
          Historiallinen synty. — Valtiollinen tehtävä. — Asema. — Yleinen ja
          taloudellinen tilasto. — Luonnoton rajainmuodostus. — Kansallinen hajaannus.
          — Madjaarien, saksalaisten vaiko slaavien ylivalta? — Valtiopersonallisuuden
          puute. — Hajaannusilmiöitä valtakunnassa. — Kieliriita Böömissä. — Muita
          kansallisuuskiistoja. — Yhteiskunnallisia ja uskonnollisia vastakohtia. —-
          Eduskuntainen sekamelska. — Parannuskeinoja: yleinen äänioikeus Itävallassa
          1907. — Valtiollinen kahtiajako. — Unionipula 1905—1910. — Arvio. —
          Ulkopolitiikka. — <i>Makedonian</i> kysymys. — <i>Bosnian</i> kysymys:
          »yhdistyspulma» 1909. — Suhde ulkovaltoihin.
        </p>
        <p class="paragraph">
          <i>Itävalta-Unkarin</i> suurvalta juontaa juurensa aina Rooman
          keisarikunnasta saakka, eikä ole vielä kuin hiukkaista yli yhden miespolven
          aika siitä, kuin viimeiset italialaiset maat, jotka olivat tämän perimyksen
          mukana tulleet, siitä irtaantuivat. Vanha roomalainen keisarikruunu, jonka
          Kaarle Suuri oli uudelleen ottanut käytäntöön vuonna 800, liitettiin näet v.
          962 lopullisesti hänen jättämänsä perinnön saksalaiseen osaan. Sen kantaja
          oli samalla »kristikunnan asianajaja ja maallinen päämies», arvoltaan
          kaikkia muita monarkkeja edellä; ja valtakunta oli nimeltään »Heiliges
          römisches Reich deutscher Nation»: Saksan kansan pyhä roomalainen
          valtakunta.
        </p>
        <span class="pageno" id="p102">[s. 102]</span>
        <p class="paragraph">
          Tämä valtakunta on siis ensimäinen kristillinen suurvalta, varsinainen
          »monarkia», joka edusti maallista miekkaa paavinkirkon hengellistä miekkaa
          vastaan. Uudemman ajan alussa näytti siltä kuin keisarivaltionaate
          tosiaankin toteutettaisiin Habsburgien yleismonarkian muodossa. Kustaa
          Aadolfin miekka ja Richelieun valtiotaito ehkäisivät tämän, suurvalta mureni
          yhä enemmän paljaiksi määritelmiksi, ja tuli aika, jolloin se, —
          käyttääksemme Voltairen tunnettua arvostelua — »ei ollut pyhä eikä
          roomalainen eikä edes valtakunta». Kun Ranskan vallankumouksen myrsky kulki
          Europan yli, kaatuikin tämä vanha rakennus helposti.
        </p>
        <p class="paragraph">
          Ajan oloon oli kuitenkin sen siimeksessä syntynyt lujempi aluemuodostuma,
          joka kykeni pysymään elossa vanhan valtakunnan jälkeen ja kantamaan sen
          keisarinimeä, vaikkakaan ei kaikkia sen perimyksiä, meidän aikaamme saakka.
          Itävallan valtakunnan varttuminen on tavallaan tapahtunut rinnan
          keisariaatteen heikkenemisen kanssa. Tie oli keskiajan tavallinen:
          feodalisia yhtymiä, perinnön tai sopimuksen nojalla, jonkun keskusmaan
          ympärille. Ja tämä keskus oli Wienin tasanko — Alppien porstua, Tonavan ja
          March-Oderin suuntia kulkevien kansainteiden risteysseutu.
        </p>
        <p class="paragraph">
          Tälle paikalle perusti Kaarle Suuri, vähää ennen keisariksi-kruunaustaan,
          »markin» eli sotilasrajan kristikunnan vihollisia, avaareja vastaan. Avaarit
          kukistettiin ja katosivat historiasta, mutta heidän jälkeensä nousi uusi
          vaara idästä, madjaarit. Silloin uudisti Otto Suuri, vähää ennenkuin hän sai
          keisarikruunun, markkimaan heitä vastaan nimellä Ost<span class="pageno"
          id="p103">[s. 103]</span>mark, itämaa, ja 900-luvun lopulla kuulemme
          ensimäistä kertaa nimen »Österreich», Itävalta.
        </p>
        <p class="paragraph">
          Tämä valtakunta oli siis perustettu kristikunnan rajalle suojamuuriksi
          kristikunnan vihollisia vastaan idässä. Vielä kerran, ja suuremmassa
          laajuudessa kuin milloinkaan ennen, vaadittiin sitä suorittamaan tätä
          tehtävää, nimittäin turkkilaisten rynnistyksen aikana. Tämä vaara sai Tiszan
          varrella olevan madjaarien valtakunnan liittymään yhteen Itävallan kanssa,
          ja madjaarit ryhtyivät nyt sovittamaan vanhoja syntejänsä Europaa vastaan
          ottamalla osaa puolustukseen. Näin on yhdistynyt Itävalta-Unkari vuodesta
          1526 ollut »markkina» turkkilaisia vastaan, ja vasta 1880-luvulla
          uskallettiin poistaa viimeinen heitä vastaan järjestetty »sotilasraja».
        </p>
        <p class="paragraph">
          Europan vuoksi, sen kultturin varmuusvahtina itämaiden alempia rotuja
          vastaan, on siis Itävallan valtio elänyt kaikkina aikoina. Harvoin esiintyy
          historiassa mitään valtiomuodostumaa, jonka historiallinen tehtävä on näin
          ilmeisen selvä; ja se saapi samalla omituisen valaistuksensa siitä, että sen
          olemassaolon oikeutus on alusta saakka ollut suuremmassa tarkoitusperässä,
          toisten tehtävien suorittajana kuin vain itsesäilytyksen.
        </p>
        <p class="paragraph">
          Niinkauan kuin Itävallan hallitsija kantoi roomalaista keisarikruunua,
          joutui tämä erikoistehtävä kuitenkin yleismonarkkia-ajatuksen varjoon. Itse
          teossa näemme tämän maan historiassa kahnausta keskitystä vartiopalvelukseen
          idässä vaativan paikallisen tehtävän ja keisariperimysten välillä, jotka
          vaativat mukanaoloa ja mieluimmin johtoasemaa Europan asioissa. Vielä
          1800-luvun ensimäisellä puoliskolla, <span class="pageno" id="p104">[s.
          104]</span><i>Metternichin</i> päivinä, olivat jälkimäiset etualalla;
          monarkia seisoi vielä toinen jalka jäljellä Saksan liittovaltakunnassa,
          jonne sen vallitseva kansallis-aines kuului. Ratkaiseva käänne tapahtuu
          valtiollisen eron yhteydessä Saksasta 1866. Siitä hetkestä on Itävalta
          jälleen alkuperäisen ohjelmansa kannalla, vaikka tosin toisessa
          merkityksessä kuin ennen.
        </p>
        <p class="paragraph">
          Turkin paisuntahenki näyttää nyt olevan masennettu, mutta Balkanin niemimaa
          ei ole lakannut olemasta vaarana Europan rauhalle. Siellä vallitsee
          alituinen kansallisuustaistelun kuohunta kuumaveristen pikkukansain välillä,
          joiden kiihko helposti voi sytyttää niemimaan tuleen; mutta sellaista kuloa
          ei meidän tiheään rakennetussa ja tasapainoherkässä valtiosikermässämme ole
          yhtä helppoa eristää. Europalle on siis sangen tärkeää, että nämä
          rauhanhäiritsijäkansat asetetaan pysyvän valvonnan alaisiksi. Tätä valvontaa
          on Itävalta lähin suorittamaan; mutta siinä täytyy sen asettua vastakkain
          Venäjän kanssa, joka vaatii samaa valvontavaltaa omien pyrintöjensä
          edistämiseksi. Itse asiassa onkin tämä rintama-asento nyttemmin
          huomattavimpana piirteenä Itävalta-Unkarin suurvallan hahmossa.
        </p>
        <p class="paragraph">
          Se sai kansainoikeudellisen vahvistuksen lokakuussa 1879 Saksan kanssa
          solmitun liiton muodossa, joka tammikuussa 1883 ulotettiin Italiaan.
          <i>Kolmiliitto</i> — lujin niistä siteistä, jotka vielä sitovat nykyajan
          vanhinta suurvaltaa yleiseen politiikkaan — perustettiin oloissa, jolloin
          Europan rauha oli erikoisessa vaarassa Berlinin kongressissa nöyryytetyn
          Venäjän puolelta. Itävalta asettuu tässä asentoon itää, samoin kuin Italia
          länttä (Ranskaa) vastaan. Itä<span class="pageno" id="p105">[s.
          105]</span>valta on siis Keski-Europan suojana Venäjältä uhkaavaa vaaraa
          vastaan. Yhä on se Europan puskurina, suojamuurina sen rauhalle ja
          kultturille; mutta ei enää entisiä vaaroja vastaan pakanallisten kansojen
          puolelta eikä yksinomaan Balkanin niemimaan yllätyksiä, vaan slaavilaisten
          uhkaavaa ylivaltaa vastaan.
        </p>
        <p class="paragraph">
          Se vartioasema idässä, joka näin esiintyy Itävallan valtakunnan paatoksena,
          johtuu tietenkin sen paikasta. Se on maan- ja kansatieteellinen ylimenomaa,
          <i>leveä maasilta länsi- ja itämaiden välillä</i>; sen toinen sivusta
          viittaa Keski-Europaan päin, toinen osaksi etelään Balkanin niemimaata,
          osaksi itään Venäjän lakeuksia kohti, siis kohti molempia niitä
          maantieteellisiä aukkoja, joiden kautta aasialaiset ainekset voivat löytää
          tien meidän maanosamme sydämeen. Se on sekä sotilas- että kultturikannalta
          katsoen strateginen asema, jota vastaavaa merkitykseltään ei
          maailmankartalla ole monta; ja se osoittaa jo ensi silmäyksellä Itävallan
          valtakunnan säilyttämisen ensiluokkaiseksi yhteiseuropalaiseksi tarpeeksi.
        </p>
        <p class="paragraph">
          Itse valtakuntaruumiin hiljoilleen tapahtunut siirtyminen itää ja etelää
          kohti on vieläkin selventänyt tätä asemaa. Niinpä jo 1700-luvulla, jolloin
          Slesia osaksi menetettiin, mutta Galitsia ja Bukovina saatiin sijalle;
          samoin viime vuosisadan jälkipuoliskolla, jolloin valtakunta menetti
          Venetsian (1866), mutta sai valvottavakseen Bosnian-Herzegovinan (1878).
          Tämä osoittaa slaavilaisten kansanainesten vahvistamista länsieuropalaisten
          kansallisuuksien kustannuksella. Toiselta puolen on se entisestään vielä
          korostanut valtakunnan luonnetta <i>Tonavanvaltiona</i>. »Kau<span
          class="pageno" id="p106">[s. 106]</span>nis, sininen Tonava» polveilee
          purjehduskuntoisena valtakunnan läpi melkein pitkin koko tämän pituutta.
          Enemmän kuin mikään muu ulkonainen tekijä on Europan suurin itäänkulkeva
          virta kääntänyt Itävallan valtiollisia kasvoja itää ja etelää kohti.
        </p>
        <p class="paragraph">
          Tähän kehitykseen on vihdoin vaikuttanut tuntuvasti myöskin eräs
          negativinen, kielteinen, piirre valtakunnan ulkomuodossa. Sillä ei ole
          valtameren kanssa mitään muuta kosketusta kuin kaistale Adrian rannikkoa;
          Tonavakin laskee ulkopuolelle sen rajaa, valtameren syrjäiseen poukamaan.
          Tämä puute asettaa Itävalta-Unkarin jo alunpitäen erikoiseen asemaan
          suurvaltojen joukossa. Se on niistä kaikista mantereisin. Se on myöskin
          ainoa suurvalta, jolla <i>ei ole siirtomaita</i>; Maria Teresian yritykset
          1770-luvulla (Delagoa ja Nikobarit) jäivät yksinäisiksi ja hedelmättömiksi.
          Sillä ei siis ole suurta suoranaista kannustinta suurpolitiikan yleiseen
          rientoon. Ei mikään valtameri rajalla vedä valtakuntaa pois siitä
          paikallisemmasta tehtävästä, jonka maantieteellinen asema ja lähes
          tuhatvuotinen historiallinen kehitys ovat sille määränneet.
        </p>
        <p class="paragraph">
          Luonto yhtyy siis historian kanssa tekemään Itävalta-Unkarista
          <i>toimintapiiriltään ahdasrajaisimman suurvallan</i> nykyään elävistä. Tämä
          on vaikutelmamme ensimäisestä tutustumissilmäyksestä. Siirrymme nyt
          esittämään muutamia piirteitä sen erikoistilastosta toisiin suurvaltoihin
          verrattuna.
        </p>
        <hr>
        <p class="paragraph">
          Itävalta-Unkarin maapinta on 67½ milj. hehtaaria. Jos otetaan lukuun vain
          emämaat, niin ovat <span class="pageno" id="p107">[s. 107]</span>ainoastaan
          Yhdysvallat ja Venäjä sitä suuremmat; jos taas otetaan huomioon myöskin
          siirtomaa-alueet, sivuuttavat sen kaikki suurvallat paitsi Japani. Väenlasku
          joulukuussa 1910 antoi tulokseksi yli 51 miljonaa ihmistä (Itävalta 28,6,
          Unkari 20,85, Bosnia-Herzegovina 1,9 milj.). Tämä väkiluku on melkein yhtä
          suuri kuin Japanin ja suurempi kuin Italian, ja, jos siirtomaita ei lasketa,
          myöskin Ranskan ja Englannin. Siihen perustuva rauhan-aikainen sotavoima,
          noin 400 000 miestä, on kuitenkin pienempi kuin Ranskankin, mutta suurempi
          kuin Italian, Englannin ja Yhdysvaltain. V. 1911 laaditun
          armeijanjärjestelysuunnitelman mukaan laskettiin valtakunnan saattavan viedä
          sotaan yli 2 miljonaa miestä.
        </p>
        <p class="paragraph">
          Merellä sitävastoin ei valtakunnalla vielä 1910 ollut enempää kuin 237 000
          sotatonnia, verrattomasti vähimmän kaikista suurvalloista; samana vuonna
          pantiin kuitenkin rakenteelle 4 ensiluokan linjalaivaa
          (»Dreadnought»-mallia). Se on ilmausta rannikon niukkuudesta. Samasta syystä
          on sen kauppalaivastonkin tonnimäärä pienempi kuin minkään muun suurvallan.
        </p>
        <p class="paragraph">
          Niukan merellepääsyn täytyy myöskin vaikuttaa epäsuotuisana tekijänä kaupan
          kehitykseen: ja siihen tulee lisäksi valtakunnan alueelle laskevien jokien
          puute ynnä Tonavan suunta Europasta pois kultturiköyhään Mustaanmereen. Itse
          teossa käykin vain ½ kaupasta meritse (Triest, Fiume). Toisaalta taas
          vaikuttaa keskeinen asema ynnä luontainen yhteys Levantin kanssa ja oman
          maan suotuisa luonto hedelmöittävästi tavaravaihtoon. Tuloksena on
          kokonaismäärä noin 4¼ miljardia: jokseenkin sama kuin <span class="pageno"
          id="p108">[s. 108]</span>Venäjän ja Italian ja ehdottomasti suurempi kuin
          Japanin; mutta sentään pienempi kuin pikkuvaltioiden Belgian ja Hollannin
          eikä suurempi kuin brittiläisen Intian.
        </p>
        <p class="paragraph">
          Jos sitten silmäämme tilastollisia vuositaulukoita, havaitsemme tyyntä ja
          yleensä vakavaa kasvua. Väestö uusiutuu säännöllisesti, vuosittainen
          ylisyntyneisyys on yli ⅓ miljonaa; tämän vuosisadan alusta on kuitenkin
          varjopuolena kuvassa siirtolaisuus (enimmäkseen itäisistä maakunnista) joka
          viisvuotiskautena 1906—10 riisti valtakunnalta 1⅓ miljonaa asukasta;
          todellinen väenlisäys ei senvuoksi nykyään nouse paljoa yli ¼ miljonan
          hengen. Alkeistuotannon (maan- ja metsänviljelyksen y. m. s.) alalla
          työskenteli 1900 puolet Itävallan ja lähes ¾ Unkarin väestöä;
          tehdasteollisuudessa vast. 27 ja 13 prosenttia. Nämä numerot osoittavat,
          että elinkeinot täydentävät toisiansa sopusuhtaisesti kaksoismonarkian
          alueella; Böömissä tapaammekin ripeästi edistyvän teollisuusmaan (omien
          hiilikaivosten pohjalla), kun taas Unkari vielä on pääasiallisesti
          maatalousmaa. Unkari onkin täten tavallansa Itävallan siirtomaan asemassa,
          se ei suoritakaan enempää kuin yhteisestä ulkomaankaupasta; mutta valtakunta
          kokonaisuudessaan lähentelee sitä oman toimeentulon tilaa aineellisessa
          suhteessa, jota erään Aristoteleen-sanan mukaan sopii nimittää
          »autarkiaksi». Tosin ei nyttemmin maan rajain sisällä tuoteta riittävästi
          leipää ja lihaa; mutta maanviljelyksessä piilee myöskin runsaita
          mahdollisuuksia, jotka suurtilajärjestelmän muuttaminen Unkarissa ja
          kulkulaitosverkon runsaampi kehittäminen epäilemättä tuovat näkyviin.
        </p>
        <span class="pageno" id="p109">[s. 109]</span>
        <p class="paragraph">
          Myöskin kauppatilasto osoittaa kultturivaltioissa tavatonta tasasuhtaa,
          vaikkei balanssi vuoden 1907 jälkeen enää ole pysyvästi aktivinen. Jos
          katsomme kauppayhteyksien suuntaa, havaitsemme sen nykyään olevan
          ehdottomasti läntisen; tässä ilmenee kultturiperimysten vaikutus, ja kun
          näemme Saksan vallitsevan markkinoita lähes puolella vientiä ja kahdella
          viidenneksellä tuontia, niin huomaamme uuden ja tukevan perustan näiden
          valtojen liitolle. Sitävastoin on Turkin osuus nykyään sangen pieni —
          verrattuna oloihin vuosisataa aikaisemmin, jolloin Itävalta oli
          taloudellisena herrana Levantissa, niin että Maria-Teresia-taaleri oli
          vallitsevana rahana Venetsiasta Bagdadiin ja Rautaportilta Abessiniaan.
        </p>
        <p class="paragraph">
          Tämä tilasto kuvastaa yleensä suotuisaa tilaa, tosin nykyajan
          suurvaltasuhteiden laidalla. Ylimenoasemaa vastaten on kuva Janus:
          maanviljelysvaltion kasvot Europaa, teollisuusvaltion Levanttia kohti.
          Yleensä havaitsemme alkeisemman asteen kuin länsimaiden, sekä tuotannossa
          että väestöoloissa. Mutta tällä asteella on etunsa; eikä ole havaittavissa
          mitään erikoisia taudinoireita, ellemme ota lukuun verrattain suurta
          siirtolaistulvaa. Kokonaisuus todistaa tyyntä edistymistä, aineellisessa
          vauraudessa samoin kuin väkiluvussa ja puolustusvoimissa. Toisaalta ei meitä
          myöskään tenhoa mikään taloudellinen jättiläisvoima, emmekä näe sellaisen
          edellytyksiä. Ja jos asetamme väkiluvun kehityksen osoittajaksi, niin
          havaitsemme 1800-luvulla alenemista 13:sta 11¾ prosenttiin Europan
          yhteisestä väkiluvusta. Kaiken kaikkiaan vaikuttaa Itävalta-Unkari
          numerovalaistuksessa talolta, jonka suhdat ovat suuret, vaikkakaan eivät
          jättiläis<span class="pageno" id="p110">[s. 110]</span>mäiset ja jonka
          toimeentulo on hyvä, joskaan siellä ei ole erikoisen suurta rikkautta.
        </p>
        <p class="paragraph">
          Tulee nyt vuoro kiinnittää huomiota niihin tekijöihin, jotka suoranaisesti
          kannattavat valtioelämää Tonavan-valtakunnassa. Me tulemme siinä tapaamaan
          aivan toisenmoisen kuvan — niin räikeän omituisen, että voisimme luulla
          siirtyneemme toiseen aikakauteen tai toiseen maailmaan. Mutta päästäksemme
          siinä pohjaan, on vielä kerta katseltava karttaa.
        </p>
        <hr>
        <p class="paragraph">
          Mitkä valtiorajat on historiallinen kehitys täällä luonut?
        </p>
        <p class="paragraph">
          Me näemme ensinnäkin Tonavan katkaistuksi sekä latva- että suupuolellaan
          (Passaun ja Rautaportin luona), niin että edellinen jää Saksan, jälkimäinen
          Balkanin-kansain alueelle. Rajasolmut ovat verrattain sopivasti valitut,
          ainakin Rautaportti, joka kauan aikaa sulki putouksillaan kaiken liikenteen;
          mutta sittenkun se 1896 on voitu avata laivakululle ja Tonavan hietaista
          suistamoa viime puolivuosisadan kuluessa yhä enemmän on puhdistettu
          europalaisen komissionin toimesta, pistää tämän suurvaltarajan luonnottomuus
          silmään vielä paljoa enemmän kuin ennen.
        </p>
        <p class="paragraph">
          Mutta se vesirajan halveksiminen, jonka kohtaamme valtakunnan
          Tonavan-rajoissa, ei ole mikään poikkeus, vaan sääntö tässä
          valtiomuodostumassa. Se toistuu miltei kaikilla suunnilla, joten valtakunnan
          kaikki laitamaakunnat kuuluvat vieraisiin jokialueisiin: Galitsia Dnjesterin
          ja Veikselin, Bukovina Prut-<span class="pageno" id="p111">[s.
          111]</span>Seretin, Siebenbirgen ainakin osaksi Alutan, Tyroli Adigen ja
          Innin, Böömi Elben, Slesia Oderin. Suurvalta istuu todellisuudessa toisten
          suurvaltain (Venäjän, Saksan ja Italian) jokien lähteillä. Joskus saattavat
          jokien vetovoimaa jossakin määrin ehkäistä sulkevat vuoret, varsinkin Böömin
          reunavuoret luoteisessa ja Transsylvanian alpit kaakossa; mutta sitä
          räikeämpänä esiintyy rajan luonnottomuus lännessä, missä Tonavan leveä
          kansainväylä kulkee sen yli, ja idässä tai koillisessa, missä Galitsia —
          Venäjän lakeuden reunama — on kuin säkki valtakunnan selässä Karpaattien
          luonnollisen rajan ulkopuolella. Arka kohta on myöskin Tyrolin-raja Italiaa
          vastaan: se kulkee näet poikki Adigen-laakson, jota myöten Brenner-solan
          kautta Innin-laaksoon kulkee vanha kansaintie Välimereltä Pohjanmerelle —
          Drusiuksen legionain tie Germaniaan, Rooman keisarien tie Italiaan,
          Venetsian kaupan tie Sisä-Europaan 1400-luvulla ja nyttemmin vuodesta 1867
          matkustavan yleisön päärata pohjoisesta Roomaan. Myöskin Adrian puolinen
          raja Italiaa vastaan kaipaa luonnon tukea. Ja suoraan etelässä pyrkii
          Morava, Serbia mukanaan, luontaisesti Tonavaa kohti, kääntäen Itävallan
          katseet rajan yli.
        </p>
        <p class="paragraph">
          Niinpä toteamme tämän suurvallan muodostumisessa sangen keinotekoisen
          piirteen. Merirajan niukkuuden lisäksi tulee uutena arveluttavana
          heikkoutena luonnollisten maarajojen puute. Tämä asianlaita vähentää
          tuntuvasti arvoa siltä alan ja aseman yhtenäisyydeltä, johon Rudolf Springer
          perustaa käsityksensä valtiomuodostuman maantieteellisestä luontevuudesta.
          Sen käytännöllinen vaikutus on <span class="pageno" id="p112">[s.
          112]</span>välitön ja selvä: samoin kuin alueen ulkoisen kehyksen
          muodostavat toisten maiden jokien lähdealueet, samoin on reunamien väestökin
          toisiin kansoihin kuuluvaa.
        </p>
        <p class="paragraph">
          Niinpä on Galitsiassa ja sen rajamaakunnissa kaksi Venäjän »sadasta
          kansasta», nimittäin Veikselin jokialueella <i>puolalaisia</i> ja Dnjesterin
          <i>ruteeneja</i> (»vähävenäläisiä»). Vuoden 1900 virallisen tilaston mukaan
          on edellisiä yli 4½ milj., jälkimäisiä lähes 4; ja vertaileva tilasto
          jälkeen vuoden 1880, jolloin koko valtakunnan eri kansallisuudet ensimäistä
          kertaa merkittiin erikseen, osoittaa kummankin kansan elinvoiman
          keskimääräistä suuremmaksi. Suoraan idässä on <i>romanialaista</i>
          kansanainesta solunut valtakuntaan, pitkin Seretin ja Alutan laaksoja,
          yhteensä n. 3 milj., mikä luku kuitenkin kasvaa hitaammin. Etelä- ja
          lounaisrajalla tapaamme Saven varrella ja Adrian rannalla slavoneja,
          kroateja, bosniakeja ja dalmatialaisia, jotka kaikki ovat
          <i>serbialaista</i> heimoa; näiden eteläslaavilaisten lukumäärä on noin 4¾
          milj., eivätkä ne osoita mitään vähenemisen oireita suurvallan rajain
          sisällä. Lännempänä, pitkin Adrian rantoja ynnä Adigen-laaksoa
          alppiseudulla, on <i>italialaisia</i> tullut rajan yli Itävallan alueelle,
          luvultaan lähes ¾ milj., ja myöskin elinvoimaista rotua. Näiden
          pohjoispuolella ovat pitkin koko länsirajaa <i>saksalaisten</i> etujoukot.
          Kaikkiaan on saksalaisia aikaa myöten kertynyt 11,3 milj., seuraten yhtäältä
          Elbeä ylöspäin kunnes koko Böömin reunusvuorialue on menettänyt
          rajaluonteensa ja joutunut saksalaisen kielialueen piiriin, toisaalta
          Tonavan valtaväylää eteenpäin aina Unkarin rajan taakse ja Puster<span
          class="pageno" id="p113">[s. 113]</span>laaksoon (Save), Tämän keskenään ja
          Saksan valtakunnan kanssa yhtenäisen pääryhmän ohella tapaamme saksalaisia
          kielisaarekkeita valtakunnan kaikissa osissa aina Siebenbürgeniin saakka.
          Tilasto näyttää kuitenkin yleensä osoittavan saksalaisen kansallisuuden
          olevan kasvussaan useimpia muita heikompaa, mikä johtuu myöhäisistä
          avioliitoista.
        </p>
        <p class="paragraph">
          Sijaiten varsinaisten rotumaailmain, romanilaisen, germanilaisen ja
          slaavilaisen, välissä on Itävalta-Unkarin valtakunnassa siis reunamillaan
          suurempi tai pienempi osa niistä kaikista ikäänkuin suurena Europan eri
          kansatieteellisten lankojen <i>solmuna</i> Europan keskustassa. Kuvaa
          täydentämässä tässä suhteessa on vielä monia pikkukansoja ilman suurempaa
          merkitystä tai maantieteellistä yhteyttä: juutalaisia (yksistään
          Galitsia-Bukovinassa noin 1 milj.), retoromanilaisia, albanialaisia,
          mustalaisia, armenialaisia, bulgarialaisia, kreikkalaisia ja turkkilaisia.
        </p>
        <p class="paragraph">
          Kun nyt katsoo kaikkia näitä vieraita kiinnityksiä, suurten ja pienten,
          tämän suurvallan taloon, kysyy ehdottomasti: missä on sitten suurvallan oma
          kansa? Jos tällöin tarkastamme kansallisuuskarttaa, näemme rajain sisällä —
          ilman sivu- tai pääheimoa ulkopuolella — kolme alkuperäistä kansaa.
          Ensinnäkin <i>madjaarit</i>, valtakunnan keskustassa, voimakkaasti kasvava<a
          href="#fn9" id="fnref9"><sup>[9]</sup></a> 10-miljonainen kansa. Toisena
          ovat <i>tsek<span class="pageno" id="p114">[s. 114]</span>kiläiset</i>, 8
          milj. hitaassa kasvussa; pohjoisslaavilainen saareke luoteessa, Böömin
          kansallisuuskartalla saksalaisen kansallisuuden ympäröimänä niinkuin
          munapaistikkaassa keltuainen valkuaisen keskellä. Kolmantena slovenilaiset,
          eteläslaavilaisten etuvartio Adrian rannalla, ehkäisemässä saksalaisia
          pääsemästä sinne; mutta heitä on vain 1¼ milj., ja sekin määrä näyttää
          olevan vähenemässä.
        </p>
        <p class="paragraph">
          Yhden kansan ja yhden kielen asemesta näyttää tämä kartta siis
          <i>yhdeksän</i> suurempaa ja <i>kahdeksan</i> pienempää kansaa; emmekä
          tällöin kuitenkaan ole vielä lukuunottaneet pienehköjä kansatieteellisiä
          muunnosheimoja, kuten Siebenbürgenin saksilaisia saksalaisesta, saman maan
          seklejä madjaarilaisesta, Unkarin slovakkeja tsekkiläisestä rodusta tai
          serbialaisia eri murreheimoja. Sinänsä tosin ei tällainen moninaisuus ole
          yksinäinen ilmiö suurvaltain piirissä: Venäjän ja Yhdysvaltain rajain
          sisällä on vieläkin useampia kansallisuuksia. Mutta aivan erikoista ja
          ratkaisevan kohtalokasta Itävalta-Unkarille on se, että näiltä monilta
          kansoilta <i>puuttuu sitäkin yhteyttä, joka ilmenee vallitsevan aineksen
          muodossa</i>.
        </p>
        <p class="paragraph">
          Se kansanaines, joka asemansa ja itsenäisyytensä puolesta lähinnä soveltuisi
          tähän tehtävään, on madjaarilainen, eikä siltä suinkaan puutu siihen halua
          tai voimaa; mutta se ei sittenkään ole kyllin tiivis tai kylliksi
          kultturivoimainen saattaakseen riittävällä vetovoimalla vaikuttaa ympärystön
          aineksiin. Näihin kuuluvat saksalaiset. Heidän kielensä on vielä levinneempi
          valtakunnassa kuin heidän kansallisuutensa. Se on ainoa maailmankieli, joka
          tänne on tunkeutunut; se on siten valtakunnan varsinainen kultturi<span
          class="pageno" id="p115">[s. 115]</span>yhdistäjä, joka välittää
          pikkukansoille pääsyä yleisen viljelyksen markkinoille. Saksa on ainoa
          kieli, jonka avulla voi tulla toimeen kaikkialla valtakunnassa. Tällä
          saksankielen suurella tehtävällä on myöskin historiallista merkitystä
          keisariperimyksen perustana — ja tuntuvimpana vastapainona itäiselle
          asemalle ja Tonavanvirralle.
        </p>
        <p class="paragraph">
          Sinänsähän ei, kuten Yhdysvaltain ja Englannin esimerkki osoittaa, ole
          sanottu, etteikö sama kieli voi palvella kahtakin suurvaltatehtävää
          maailmassa. Mutta jo tässä tulee eteemme sangen tärkeä näkökohta: Itävallan
          saksa ei kuitenkaan ole kansankielenä levinnyt kuin neljänteenosaan
          valtakuntaa, tämä neljännes on välittömässä alueellisessa yhteydessä Saksan
          suurvallan kanssa rajan ulkopuolella, joten se ei hevin voi olla tuntematta
          tämän vetovoimaa, eikä siis ole minään takeena sille itsenäisyydelle, joka
          kuuluu oman suurvallan ytimelle. Kun siltä lisäksi puuttuu keskeisen aseman
          etuus ja se sisäisesti on yhteiskunnallisten ristiriitain runtelema,
          vähenevät yhäkin ne mahdollisuudet, joita kultturi-etevämmyys ja
          suhteellinen enemmistö muutoin voisivat tuottaa.
        </p>
        <p class="paragraph">
          Historiallis-valtiolliset tekijät ovat sitten riipineet valtakunnalta sen
          muun vanhan saksalaisen leiman. Kun v. 1867 luotiin sen valtiollinen muoto
          Itävallan ja Unkarin välisenä unionina, ajateltiin epäilemättä saksalaista
          ylivaltaa toisella puolen Leithaa kuten maadjarilaista toisella puolen; siis
          selvä kahtiajako, kun ei voitu saavuttaa yhteyttä. Madjaarilainen ylivalta
          idässä onkin ollut voimassa siitä pitäen; unkari on valtionkieli, jota ilman
          ei esim. voi päästä Unkarin valtiopäiville. Toisin on kehitys <span
          class="pageno" id="p116">[s. 116]</span>muodostunut Itävallan puolella
          valtakuntaa. Saksa määrättiin armeijan, mutta ei suinkaan valtion kieleksi.
          Valtiopäivillä olivat saksalaiset aluksi vallitsevina; mutta tämä muuttui
          Berlinin kongressin jälkeen 1878, joka toteutti hallitsijahuoneen hartaan
          halun asettamalla Bosnian-Herzegovinan Itävalta-Unkarin hallinnon alaiseksi.
          Vastustamalla tätä »Bosnian seikkailua» rikkoivat saksalaiset pahoin välinsä
          itse hallitsijan kanssa; ja samalla he menettivät itse asiassa valtiollisen
          esikoisoikeutensa, sillä siitä saakka on Itävallan hallitus etsinyt
          päätukeansa muista aineksista, nimenomaankin puolalaisista.
        </p>
        <p class="paragraph">
          Jos sitten ajattelemme jäljellä olevaa mahdollisuutta, valtakuntaa
          suorastaan slaavilaisten johdossa, puhuu sen puolesta se seikka, että
          slaavilaisia, rotuna katsoen, on lukumäärältään enimmän, nimittäin lähes
          puolet koko väestöstä; lähinnä tämä tuntuva slaavilaisvärihän maksoi
          Itävallalle sen paikan Saksan valtiokerhossa. Mutta slaavilaiseksi valtioksi
          saattaa se kuitenkin kaikkein vähimmin tulla; siksi ovat slaavilaiset
          liiaksi hajallaan — ensinnäkin pohjois- ja eteläslaaveina saksalaisten,
          madjaarien ja romanialaisten leveän salvan erottamina, sitten eri kansoihin
          jakautuneina kummallakin sivustalla — asuvat liiaksi reunamilla ja ovat
          vihdoin kultturinsa puolesta verrattain kehittymättömiä. Ainoastaan
          satunnaisesti ovat slaavilaiset senvuoksi voineet aikaansaada mitään
          suurempaa kokoomusta, kuten »slaavilainen unioni» eduskunnassa 1909—11 (125
          miestä, niiden joukossa ei yhtään puolalaista ja vain muutama ruteeni). Ja
          vaikkapa ei näinkään olisi, niin luopuisihan valtakunta suorastaan
          historiallisesta tehtäväs<span class="pageno" id="p117">[s. 117]</span>tään,
          jos se itse sulautuisi samaan slaavilaisuuteen, jota vastaan se on asetettu
          Europan suojaksi.
        </p>
        <p class="paragraph">
          Ei siis mikään seikka lievennä sitä raskauttavaa asiaintilaa, että tämä
          suurvalta on kokonaan hajaantunut eri kansallisuuksiin. Katkottujen
          jokilatvojen pienet viittaukset kartalla ovat kasvaneet merkitykseltään niin
          suuriksi, että ne vallitsevat koko näköalaa. Tässä valtakunnassa, jossa joka
          neljäs ihminen on saksalainen, joka viides madjaari, joka kuudes
          tsekkiläinen, melkein joka kymmenes puolalainen tai vähävenäläinen, ei ole
          merkkiäkään omasta kansallisyhteydestä. Mutta silloinpa puuttuu siltä
          myöskin itse perusta nykyaikaiselle valtio-olemukselle. Se on syvänä
          vastakohtana meidän aikamme omituiselle valtioaatteelle.
        </p>
        <p class="paragraph">
          Nykyaikainen valtio liittyy näet mitä likeisimmin kansaan. Kansa on
          ihmissuvun elävä tunnusmerkkinen laji ja valtio on sen järkevä
          järjestömuoto. Ne tarvitsevat toisiansa niinkuin elämä ja henki. Vain siten
          voi valtiokin saavuttaa sen, mikä yksilölle on korkeinta, oman
          personallisuuspäämääränsä. Materialisti luulee, että tämä päämäärä on
          ainoastaan saada jauhetuksi mahdollisimman suuri määrä yhteiskuntaonnea.
          Idealisti tietää, että valtion päämäärä on työskennellä <i>kansansa
          personallisuuden täydellisentämiseksi</i>.
        </p>
        <p class="paragraph">
          Niinkuin yksilön täytyy työskennellä sielunsa vapahtamiseksi, samalla kuin
          hän täyttää tehtävänsä yleisessä kultturityössä, aivan samoin on
          nykyaikaisen valtion edistettävä kansan personallisuuden kehitystä
          tehtäviensä ohella valtiokerhossa. Sen täytyy puoltaa paikkaansa avustamalla
          yleistä histo<span class="pageno" id="p118">[s. 118]</span>riallista
          kehitystä; mutta ennen kaikkea täytyy sen perustaa olemassaolonsa oman
          personallisuutensa itsetietoisuuteen. Tämä on meidän aikamme
          kansallisuusperiaatteen sisällys, joka vaatii jokaiselle kansalle oikeutta
          valtion muodostamiseen ja kansallista perustaa jokaiselle valtiolle; se ei
          ole mitään muuta kuin <i>personallisuusperiaatetta</i> laajemmalla pohjalla.
        </p>
        <p class="paragraph">
          Ei millään nykyajan valtiomuodostumalla ole historiallista tehtävää niin
          selkeästi lippuunsa merkittynä kuin Itävalta-Unkarin valtakunnalla. Me
          olemme sen nähneet jo tämän valtakunnan historiallista syntyä
          tarkastaessamme. Ulkonaisessa suhteessa on sen olemassaolo valtiokerhossa
          siis erinomaisen hyvin perusteltu. Sisällisessä suhteessa havaitsemme, että
          siltä puuttuu todellinen olemassaolon syy. Sillä ei ole mitään omaa
          tarkoitusperää yleisen kultturitehtävän ohella. Siltä <i>puuttuu
          personallisuus</i>.
        </p>
        <p class="paragraph">
          Mitä tämä merkitsee käytännössä, näkee parhaiten jos asettuu mielessään
          yksityisen kansalaisen asemaan. Ruotsalaiselle esim. eivät
          <i>kansallisuus</i> ja <i>lojalisuus</i> — uskollisuus kansaa ja valtiota
          kohtaan — ole ristiriitaisia, sillä ne ovat yhtä; edistäessään kansallisia
          pyrintöjä palvelevat he samalla valtion etuja. Toisin on itävaltalaisen
          laita; saattaa hyvinkin helposti sattua, että hänen kansallistuntonsa ja
          kansalaisvelvollisuutensa joutuvat ristiriitaan. Jos hän esim. on
          saksalainen, niin täytyy hänen tuntea luontaista myötätuntoa saksalaisia
          kansallistehtäviä kohtaan; mutta nämä voivat joutua ristiriitaan Itävallan
          valtiollisten tehtävien kanssa, joita hänen kansalaisena tulee palvella.
          Näin joutuu hän kahden oikeu<span class="pageno" id="p119">[s.
          119]</span>tetun vaikutelman väliin. Isänmaanrakkauden tunnevaikutin, joka
          perustuu elävään yhteenkuuluvaisuuteen erikoisen kansan kanssa, nousee hänen
          sielussaan sitä henkistä vaikutinta vastaan, jonka perustana on käsitys
          lainkuuliaisuudesta ja uskollisuudesta yleisiä historiallisia perimyksiä
          kohtaan. Mutta tällaiset siveelliset ristiriidat alamaisten rinnoissa
          uhkaavat ajan pitkään lamauttaa valtion. Itsenäisen valtiopersonallisuuden
          puutteen kohtalokkaana seuraamusilmiönä on tässä se, että valtion täytyy
          jäädä ilman sitä kaikkea muuta voimakkaampaa kannatusta, jonka nimenä on sen
          poikien todellinen ja ehjä isänmaanrakkaus.
        </p>
        <p class="paragraph">
          Itävalta-Unkarin suurvalta on siis nykyisessä muodossaan suoranainen haaste
          kansallisuusperiaatetta vastaan. Emme voi odottaa, että tämä haaste jää
          seurauksitta. Täytyy olettaa, että loukattu kansallisuusaate koettaa
          saavuttaa oikeuttansa. Siis taistelu kansallisuuden ja lojalisuuden,
          nykyaikaisen valtioaatteen ja historiallisen perimystehtävän, valtion
          sisäisen ja ulkoisen elämänperusaatteen välillä 20. vuosisadan
          kultturiasteella — se on kuva, jonka meitä pitäisi kohdata, jos tieteellinen
          arvio on oikein tehty.
        </p>
        <p class="paragraph">
          Sen todellisuudessa kohtaammekin. Sittenkun vanha suuri kahnaus yleisten
          keisariusperimysten ja paikallisen itäisen tehtävän välillä oli päättynyt
          jälkimäisen voittoon, on Itävalta-Unkarin valtakunta joutunut sisäisen
          kahnauksen valtaan, jossa nykyajan molemmat valtiolliset päävoimat ovat
          vastakkain. Tämä juuri tekee tämän valtakunnan valtiotieteilijälle niin
          tavattoman mielenkiintoiseksi; se on <span class="pageno" id="p120">[s.
          120]</span>samanlaatuista mielenkiintoa, jota lääkäri tuntee pulmalliseen
          patologiseen tapaukseen, josta hän toivoo voivansa lukea terveyden
          perustuslakeja.
        </p>
        <p class="paragraph">
          Kiinnitämme nyt huomiota suuren aatetaistelun pääkohtiin itävaltalaisen
          suurvallan alueella.
        </p>
        <hr>
        <p class="paragraph">
          Kansallisuusperiaate vaikuttaa kahta tietä: yhdistävästi, missä kansa on
          ollut laajempi kuin valtiorajat, mutta hajoittavasti, missä valtio on ollut
          laajempi kuin kansallisuusrajat. Edellinen on ollut Italian ja Saksan kohta.
          Jälkimäinen Balkanin niemimaan ja on myöskin Itävalta-Unkarin.
        </p>
        <p class="paragraph">
          Täällä täytyy siis kansallisuusaatteen ilmetä <i>keskipakoisvoimana</i>,
          joka pyrkii irroittamaan eri heimoalueita valtakunnanyhteydestä ja
          toisistaan. Tällöin on lähinnä ajateltava kallistumista ulospäin, pyrkimystä
          liittämään erotettuja kansoja rajojen ulkopuolella oleviin heimolaisiinsa.
          Nähdäksemme, kuinka pitkälle tämä irtipyrkimys on kehittynyt, teemme vielä
          kerran kierroksen valtakunnan reunamaita pitkin.
        </p>
        <p class="paragraph">
          Mitä silloin ensinnäkin tulee Galitsian kansoihin, ei ennakolta odottaisi
          irtautumishankkeilla olevan sanottavaa vastakaikua, koskahan niillä rajan
          ulkopuolellakaan ei ole itsenäistä valtiota odotettavissa; heillehän tulisi
          vain vaihdettavaksi itävaltalainen esivalta venäläiseen. Varsinkin luulisi
          tämän vaihtoehdon tuntuvan vastenmieliseltä <i>puolalaisista</i>, katsoen
          siihen suureen vaikutusvaltaan — paljoa suurempaan kuin väkiluku ja
          kultturitaso oikeuttavat — <span class="pageno" id="p121">[s.
          121]</span>jonka he vuodesta 1878 viime aikoihin saakka ovat joutuneet
          saamaan valtakunnassa. Siitä huolimatta ilmoittaa ruteenilaisen
          Sembratowyczin kirjanen »Polonia irredenta» (1903), että tämä on uuden
          valtiollisen suunnan pyrkimys puolalaisessa Galitsiassa (»Stanczykit»);
          ajatus on näet se, että Puola olisi ensin koottava yhteen Venäjän
          ylivaltiuden alle (Saksan 3 ja Itävallan 4¼ liitettävä Venäjän 7¾
          miljonaan), jotta sitten, hetken tullen, voitaisiin helpommin vallata vapaus
          takaisin. Varsin polttavaksi lienee tämä ohjelma kuitenkaan tuskin vielä
          tullut — huolimatta juhlallisuuksista Krakaussa heinäkuussa 1910, jolloin
          puolalaiset kaikista maista viettivät muistojuhlaa Jagellon voiton johdosta
          Saksalaisesta ritarikunnasta v. 1410 — ja Galitsia saanee vielä kauan
          odottaa tuloansa »Puolan Piemontiksi». <i>Ruteenilaisille</i>, joiden vapaa
          entisyys lopullisesti päättyi Pultavan taistelukentällä 1709, kajastaa
          tämmöinen tulevaisuus vielä kauempana; ja niillä 20 miljonalla Venäjällä,
          joita 1876 kiellettiin käyttämästä omaa kirjakieltään, on pikemminkin syytä
          kadehtia itävaltalaisia veljiänsä kuin päinvastoin.<a href="#fn10"
          id="fnref10"><sup>[10]</sup></a>
        </p>
        <p class="paragraph">
          Toisin on asia niiden kansanainesten suhteen, joiden vetopesät ovat
          rajantakaisissa kansallisissa <span class="pageno" id="p122">[s.
          122]</span>kuningaskunnissa. Siinä asemassa ovat muut reunamilla asuvat
          kansallisuudet.
        </p>
        <p class="paragraph">
          Ensinnäkin <i>romanialaiset</i> Bukovinassa ja Unkarissa; ja jo 1890
          kuulemme heidän eräässä kansalliskongressissa lausuvan, että he tuntevat
          olevansa »ykstoistamiljonaisen kansan» jäseniä. Samalla korostivat he
          kuitenkin uskollisuuttaan Habsburgien kruunulle; eikä tämä joutunekaan,
          huolimatta vihasta unkarilaisia vastaan (ks. tuonnempana siv. 133),
          todenperään koetteelle niin kauan kuin tältä kansallisuudelta puuttuu
          ylempää luokkaa johtajaksi irtaumisliikkeessä.
        </p>
        <p class="paragraph">
          Sitten tapaamme <i>serbialaiset</i>, joilla on kaksikin kansallista
          kiinnepistettä, nimittäin Serbia ja Montenegro. Jo tämä hajaannus
          vetovoimassa on kuitenkin ehkäisevä seikka, kun näet noiden molempain
          vetonapojen välillä helposti voi syntyä kahnausta. Vetovoimaa heikentää
          vielä kansallisvaltioiden pienuus: Serbiassa on vain 2½ ja Montenegrossa ¼
          miljonaa,<a href="#fn11" id="fnref11"><sup>[11]</sup></a> yhteensä tuskin
          yli puolta suurvallassa asuvien heimoveljien lukumäärästä. Kaikkeen tähän
          tulee lisäksi uskonnollinen hajaannus Tonavan-Saven kahden puolen,
          kreikan-uskoisten serbialaisten ja roomalaiskatolisten kroatilaisten
          välillä. Niinpä ei ole kumma että »Illyrian unelmaa», Tonavan ja Adrian
          välistä Suur-Serbiaa, unelmoidaan eri puolilla rajaa eri muodoissa:
          toisaalla Kroatian, toisaalla Serbian johdossa olevana. Tämä eroavaisuus
          heikentää tietenkin tuntuvasti unelman toetuttamismahdollisuuksia. Pulan
          aikana 1908 (ks. tuonnempana) jakautuivatkin kroatialaiset: osa seurasi
          suurserbialaista yllytyslii<span class="pageno" id="p123">[s.
          123]</span>kettä (valtiopetosjutut 1900), toinen osa pani toimeen
          suoranaisen vastajärjestön.
        </p>
        <p class="paragraph">
          Tulee sitten italialainen kysymys. Ja täällä tapaamme vihdoin varman ja
          selvän ohjelman, <i>»Italia irredenta»</i>, joka viimeksi 1909 on ilmennyt
          Tyrolissa sekä 1910 Istriassa meluisina mielenosoituksina, joista muutamilla
          on ollut suorastaan maankavalluksen sävy. Tämä on, kuten tunnettua, vain
          kansallisuusaatteen suoranaista soveltamista pyrkien täydentämään Italian
          yhdyntää, missä kansaa vielä on kansallisvaltion ulkopuolella. Erikoisesti
          Itävaltaa vastaan kohdistuu tässä hengessä Milanossa sijaitseva
          »Assoziatione Patria pro Trento e Trieste», jolla on noin 100 haaraosastoa.
          Mutta siinä on se vika, että liike joutuu riitaan irtipyrkijäin puhtaasti
          käytännöllisten etujen kanssa. Niin varsinkin Triestin kaupungissa; nyt
          suurvallan pääsatamana, jota tukee koko valtakunnan keskitetty
          meriliikepyrkimys ja joka juuri sen nojalla on sivuuttanut vanhan suuren
          Venetsian, tulisi se Italiassa olemaan vain yksi monien joukossa,
          menettämään kaikki poliittiset etuutensa kilpailussa ja siis sangen pian
          vaipumaan toisarvoiseen asemaan. Tähän liittyy vielä hillitsevänä aiheena
          valtiollinen liitto Itävallan ja Italian välillä ja oleellisena esteenä se
          suurpoliittinen näkökohta, että Triest on Saksan kansan ainoa akkuna
          Välimerelle; »se, joka yrittää ottaa Triestiä», sanoikin senvuoksi Bismarck,
          »syöksyy Saksan miekankärkeä vastaan.» Italialaisen kansanaineksen
          irtaumisliike onkin ylipäänsä tähän saakka pysähtynyt vaatimaan
          itsehallintoa eteläiselle Tyrolille sekä omaa yliopistoa (oikeus- ja
          valtiotieteellistä tiedekuntaa); viimeksimainittu kysymys, joka <span
          class="pageno" id="p124">[s. 124]</span>jo 1904 aiheutti verisiä
          yhteentörmäyksiä Innsbruckissa ja 1908 Triestissä, on vuodesta 1910 ollut
          hallituksen ohjelmassa, mutta Wieniin perustettavana.
        </p>
        <p class="paragraph">
          Valtakunnan toisessa länsikolkassa tapaamme <i>tsekkiläiset</i> yhtenä
          jäsenenä slaavilaiskansain perheessä, vaikkakin vain kapean kannaksen
          yhdistämänä itäiseen emämaahan. Täällä on useita kertoja kuultu kaikuja
          suuresta <i>panslavisti</i>-liikkeestä, jonka vaikutus tietenkin saattaisi
          olla sama kuin torpedon Itävallan arkin alla. Historia muistaa tällaisia
          oireita kumousvuodelta 1848 Pragissa ja unionivuodelta 1867, jolloin
          böömiläiset ilmaisivat tyytymättömyyttään pyhiinvaelluksella Moskovaan.
          Kuulemme yhä lausuelmia samaan henkeen, kuten venäläisten ylioppilaiden
          vierailun aikana Pragissa 1900, »sokol»-juhlilla<a href="#fn12"
          id="fnref12"><sup>[12]</sup></a> samassa paikassa 1901 ja viimeksi
          »yleisslaavilaisessa kongressissa» siellä v. 1908 (tsekkiläisiä,
          puolalaisia, ruteenilaisia, kroatilaisia, serbialaisia, bulgarialaisia ja
          venäläisiä). Vuoden 1901 juhlilla sai liike suorastaan räikeän ilmauksen
          ehdotuksessa korottaa Juhana Huss, vanha roomalaiskirkon pannaanjulistama
          luopio, kansallispyhimyksen arvoon kreikkalais-katolisessa kirkossa.
          Ymmärtää helposti, että tätä kunniaa ei tarkoitettu uskonpuhdistajalle, vaan
          intohimoiselle saksalaisvihaajalle. Tsekkiläisten koko panslavismi ei
          ilmeisesti olekaan muuta kuin heidän saksalaisvihansa nurja puoli.
          Todellista pyrkimystä irtautumaan valtakunnasta ja heittäytymään Venäjän
          laajaan helmaan tuskin käynee siitä päättämi<span class="pageno"
          id="p125">[s. 125]</span>nen: puoluejohtaja Kramarzin vaellus Pietariin 1910
          (»Neue Freie Pressen» mukaan »slaavilaisena trubadurina primadonnansa
          luokse») solmitakseen »neoslaavilaisia» suhteita, näyttää päinvastoin
          vähentäneen hänen vaikutusvaltaansa kotona Böömissä.
        </p>
        <p class="paragraph">
          Jäljellä on sitten pääkysymys, Itävallan <i>saksalaisten</i> suhde
          lailliseen esivaltaansa ja Saksassa oleviin heimolaisiinsa. Ensi aikoina
          näistä eroamisen jälkeen v. 1866 eivät he olleet erin halukkaita jälleen
          yhtymään, yksinkertaisesti siitä syystä, että he toivoivat voivansa paremmin
          valvoa lähimpiä etujansa oman valtiovallan alaisina kuin kilpailussa toisten
          saksalaisten kanssa. Tätä aikaa kesti vuoteen 1879, mihin saakka
          saksalaisilla oli ylivalta itävaltalaisessa valtakunnanpuoliskossa; he ovat
          silloin n. s. »perustuslakipuolueena» itävaltalaisen valtioaatteen
          uskollisimpana tukena. Menetettyään enemmistön eduskunnassa ja samoin
          keisarin luottamuksen muuttui heidän asemansa kuitenkin toiseksi. Tuntuu
          siltä, että kansallisuusaatteen pitäisi nyt helpommin voida vaikuttaa
          heihin; ja onhan tässä lisäksi huomioonotettava tavallista suurempi
          vetovoima, joka lähtee suurvallasta, vieläpä sellaisesta kuin Saksa. Onkin
          todella ilmaantunut »saksalaisradikalinen» virtaus, jonka pyrkimyksenä oli
          yhdyntä Saksan liittovaltakuntaan; huuto »Hoch und Heil den Hohenzollern»
          (eläköön Hohenzollernit!) on kerran (1902) kajahtanut Itävallan
          edustajakamarin seinien sisällä. Mutta se oli vain edustajaryhmä, jolla
          suurimmillaan ollessaan 1900 oli 21 ääntä ja joka seuraavissa vaaleissa 1907
          hävisi melkein olemattomiin. Sen johtajat (Schönerer ja Wolf) kunnostivat
          itseään enemmän keuhko<span class="pageno" id="p126">[s. 126]</span>jensa
          voimalla kuin tekojensa valtiollisella aistilla ja älyllä. Tulemme
          tuonnempana näkemään sisäiset syyt, miksi tämä yritys ei päässyt juurtumaan
          maassa. Mutta ratkaisevaa näyttää olevan se, että toisella puolella rajaa
          tuskin tapaa myötäistä virtausta. Tosin pitävät »suursaksalaiset» ajatusta
          vireillä, mutta virallisen Saksan käytös on täysin moitteeton ja onpa
          kyseenalaista tokko valtioviisaat valtakuntasaksalaiset edes pitäisivät
          saksalaisen Itävallan yhdistämistä Saksan liittovaltakuntaan nykyisissä
          oloissa edullisena. Syy tähän tulee esitettäväksi toisessa yhteydessä,
          Saksaa koskevassa luvussa. Tässä huomautettakoon ainoastaan, että Itävallan
          saksalaisia pidetään »saksalaisen rodun pehmeimpänä epämuodostumana»
          (Ratzel), jossa germanilaisen järjestö- ja hallitsijavaiston leima on
          heikoin; käsitys, jota heidän suuren valtiollisen äänenpitonsa suinkaan ei
          tarvitse kumota.
        </p>
        <p class="paragraph">
          Tämä kiertokatsaus osoittaa, että valtiollisille irtaumispyrinnöille ei
          nykyään ole annettava erin suurta merkitystä. Kansallisuusaatteelta puuttuu
          tällä toimialalla ympärystän pääkansojen kannatuksen tukea; sillä Venäjä ja
          Italia samoin kuin Saksakin ovat suurpoliittisista syistä siksi paljon
          Itävalta-Unkarin säilymisen puolella, etteivät halua suosia tällaisia
          pyrkimyksiä. On kuitenkin aina pidettävä mielessä, että joskus ei tarvita
          muuta kuin yksi konjunkturi kaatamaan nurin tällaiset takeet ja laskemaan
          padotut virtaukset valloilleen. Niinpä on epäilemättä lukuunotettavien
          mahdollisuuksien piirissä, että Habsburgien hallitsijasuvun hajoaminen voisi
          aiheuttaa samanlaatuisen selkkauksen kuin Olden<span class="pageno"
          id="p127">[s. 127]</span>burgien suvun Tanskassa, jonkahan johdosta Holstein
          jälleen liitettiin Saksan valtakuntaan. —
        </p>
        <p class="paragraph">
          Mutta joskaan Itävallan valtakunta ei nykyhetkellä ole samassa tilanteessa
          kuin ne kuolemaantuomitut rikolliset, jotka muinoin revittiin kappaleiksi
          hevosten välissä, niin tulemme sensijaan näkemään että kansallisuusperiaate
          korvaa vahingon toisella taholla: eri kansallisuuksien suhteessa toisiinsa
          valtakunnan sisällä, heidän halussaan sortaa toisiansa, eli kuten Blaskovich
          sanoo »rotuimperialismissa». Tämä selittää suureksi osaksi suhteellisen
          levon valtakunnan rajoilla: likeisemmät keskinäiset kiistat ovat näiden
          kuumaveristen kansojen mielessä työntäneet ulkoiset pyrinnöt taemmaksi.
        </p>
        <p class="paragraph">
          Näistä kohtaa meitä ensi sijassa lähes tuhatvuotinen <i>kieliriita
          saksalaisten ja tsekkiläisten välillä</i> Böömissä; ja kun tämä riita on
          osana eräässä maailmanhistoriallisessa kahnauksessa, kiinnitämme siihen
          hiukan lähempää huomiota.
        </p>
        <p class="paragraph">
          Germanilaista kansainvaellusta länttä kohti seurasi slaavilainen asutus
          edellisten jättämillä mailla, ja vasta 1200-luvulla alkavat germanilaiset
          vallata takaisin vanhaa aluettaan. 1300-luvulla puhuttiin vielä vendien
          kieltä Leipzigin torilla, ja vielä 200 vuotta sitten saattoi Hannoverissa
          kuulla slaavilaista murretta. Meidän päivinämme on — jos emme ota lukuun
          vendiläisiä kielisaarekkeita Lausitzissa — jäljellä ainoastaan yksi haara
          näitä länsislaaveja. Ne ovat tsekkiläiset.
        </p>
        <p class="paragraph">
          Tämän kansan kamppailun historia olemassaolostaan Böömissä on historiaa,
          jossa on monta draamallista kohtaa. Uskontosotien kauhut ovat siinä <span
          class="pageno" id="p128">[s. 128]</span>yhtyneet kansallisvihaan
          aikaansaaden traagillisia vaikutuksia. On ollut aikoja, jolloin annettiin
          palkintoja saksalaisten nenistä, 100 markkaa hopeaa yhdestä kilventäydestä.
          Ensimäisen Habsburgilaisen Böömin valtaistuimella piti puhua latinaa
          kansalle, kun hän ei osannut tsekinkieltä eikä saanut puhua saksaa. Yleinen
          historia on pannut muistiin tämän edestakaisin lainehtineen taistelun
          päävaiheet: 1409, jolloin saksalaiset professorit ja ylioppilaat poistuivat
          Pragista, 1620, jolloin Böömin kuningas menetti kruununsa Valkealla
          vuorella, 1897, jolloin katumellakat pääkaupungissa uusivat Wenzelin päivien
          muistoja.
        </p>
        <p class="paragraph">
          Ensinmainittu käännekohta aloitti tsekkiläisen ylivallan aikakauden; toinen
          saksalaisen valtakauden, joka uhkasi painaa tsekinkielen murteeksi omassa
          maassaan samalla kuin valtiollinen vapaus tyyten tukahutettiin (1749).
          1800-luvulla tapahtui slaavilaisten nousenta <i>Palackyn</i> ja
          <i>Riegerin</i> johdolla, vallankumous 1848 nostatti vieläkin enemmän
          kansallistuntoa ja liitti valtiollisia pyrkimyksiä liikkeeseen; mutta vasta
          saksalaisten jouduttua vähemmistöön valtakunnanneuvostossa 1879 on taistelu
          alkanut käydä suuremmassa mitassa. Taaffen kieliasetus 1880 antoi tuulta
          tsekkiläisten purjeisiin, 1884 menettivät saksalaiset enemmistön
          maapäivillä, 1890 raukesi yritys sovitteluun heidän ja vanhatsekkiläisten
          välillä maan jakamisen pohjalla eri kielipiireihin, ja vihdoin saattoivat
          <i>Badenin lait 1897</i>, joiden mukaan Böömin virkamiesten tuli osata
          molempia kieliä, taistelun huippuunsa; sillä tällöin tunsivat saksalaiset,
          joiden tietenkin on vaikeampi oppia paikalliskieltä tsekkiä kuin
          tsekkiläisten oppia maailman<span class="pageno" id="p129">[s.
          129]</span>kieltä saksaa, lopullisen tappion uhkaavan. Jarrutuksella
          valtakunnanneuvostossa aikaansaivat he Badenin ja hänen lakiensa
          kukistuksen.
        </p>
        <p class="paragraph">
          Toinen vakava sovinnonyritys 1900 raukesi yhtä tuloksettomasti. V. 1908
          täytyi hallituksen ryhtyä suojelemaan saksalaisia Pragissa roskaväkeä
          vastaan, mistä oli seurauksena hallitusvaihdos <i>Beck-Bienerth</i>. Uusi
          hallitus koetti ratkaista kysymystä vuoden 1909 valtakunnanpäivillä, mutta
          silloin tekivät tsekkiläiset kaiken valtiopäivätyön mahdottomaksi: he
          tahtovat näet saada kysymystä siirretyksi Böömin maapäiville, missä heillä
          on enemmistö — mutta tämä ei ole voinut työskennellä jälkeen vuoden 1908
          saksalaisten jarrutuksen vuoksi. Viimeksi syksyllä 1910 yritettiin turhaan
          sovintoa; ainoastaan eräs »kansallispoliittinen komissioni» ylläpitää vielä
          heikkoa sovinnon toivoa.
        </p>
        <p class="paragraph">
          Mistä riidellään? On kaksi jyrkästi eroavaa ohjelmaa vastakkain.
          Tsekkiläiset tahtovat »tasa-arvoisuutta», s. o. käytännössä tsekinkielen
          vaihtoehtoista kelpoisuutta myöskin saksalaisella kielialueella. Saksalaiset
          vaativat »yksikielisyyttä», kutakin kieltä omalla alueellaan. Tämän
          yhteydessä tahtovat saksalaiset saksalaisen alueen erottamista,
          oikeudenhoidon ja hallinnon alalla toteutettuna aina »kansalliskuurioihin»
          saakka maapäivillä ja kaksoisalaosastoihin käskynhaltijan virastossa. Tätä
          katsovat tsekkiläiset kruununmaan hajoittamiseksi, jota he puolestaan eivät
          halua.
        </p>
        <p class="paragraph">
          Minkälainen on todellinen asema? Tilasto osoittaa matemaattisen suhteen
          molempain kansain välillä Böömissä kulkevan jokseenkin »kultaisen
          leikkauk<span class="pageno" id="p130">[s. 130]</span>sen» mukaan:
          saksalaisia 37—38 prosenttia. Kartta näyttää jälkimäisten asuvan 3—10
          peninkulman levyisellä kehyksellä, ainoa aukko Slesiaan päin; aukossa
          itäänpäin on suuri kielisaari Iglaun luona ja useita pienempiä
          kielisaarekkeita. Tämä maantieteellinen sijoitus vaikeuttaa ilmeisesti
          suuressa määrässä lopullista ratkaisua kruununmaan kahtia jakamisen avulla.
          Toiselta puolen on 90 % kunnista selvästi kansallisvärisiä.
        </p>
        <p class="paragraph">
          Mikä on kiistan merkitys? Habsburgien valtakunnalle merkitsee se mitä
          hankalinta kahletta jalassa, pääestettä laajenemiselle kaakkoonpäin,
          madjaarien ja puolalaisten suhdatonta vaikutusta sisäpolitiikkaan. Mutta
          Böömin kieliriidalla on myöskin yleistä merkitystä. Siinä on toistaiseksi
          <i>germanilaisuuden ja slaavilaisuuden välisen taistelun</i> tärkein
          polttopiste. Silmäys kansallisuuskartalle osoittaa tsekkiläisten täällä
          olevan slaavilaisen pääarmeijan etuvartiona, tunkeutuen germanilaisen
          aineksen keskuuteen niin syvälle että jälkimäisen alue täällä on vain puolet
          sen leveydestä ylempänä ja alempana. Germanilaisuutta uhkaavaa vaaraa lisää
          vielä se, että läntisimmältä tsekkiläisasemalta Tausin luona on vain vähän
          yli 40 peninkulmaa itäisimmälle ranskalaiselle Elsassissa. Tässä on siis se
          kriitillinen kohta, jossa romanilaiset ja slaavilaiset heimot pyrkivät
          yhtymään eristääkseen ja saartaakseen germanilaisuuden.
        </p>
        <p class="paragraph">
          Minnepäin kallistuu voitto? Jos katsomme vanhempia karttoja, havaitaan aina
          keskiajalta saakka sama yleismuoto: slaavilaiset keskellä, saksalaiset
          kehänä ympärillä. Saksalaisten tunkeutuessa eteenpäin ilmestyy heidän
          kielisaarekkeitaan Määrin puo<span class="pageno" id="p131">[s.
          131]</span>lelle; slaavilaisten ylivallan aikana katoavat kieli- saarekkeet
          ja kehä kapenee. Nykyisellä kartalla näkyvät kielisaarekkeet taas, mutta
          Zemmrich — etevä asiantuntija tällä alalla — katsoo niiden jälleen olevan
          häviämisen vaarassa. Toiselta puolen on kehys säilynyt lujana, näyttääpä
          tilasto saksalaisten kasvavan hituista nopeammin; niinpä ovat saksalaiset
          kymmenvuotiskautena 1891—1900 lisääntyneet lähes 9 % kun tsekkiläisten
          prosentti ei ole täyttä 7, ja kymmenvuotiskautena 1901—1910 on tulos ollut
          jokseenkin sama. Saksalaisten suhdeluku onkin vuodesta 1880 noussut muutaman
          kymmenesosan prosenttia. Jos saksalaiset voisivat kasvaa lujiksi Määrissä,
          missä heidän hallussaan jo ovat suuremmat kaupungit, mutta kokonaismäärä ei
          kuitenkaan ole täyttä 30 %, niin olisi heidän voittonsa varmemmin turvattu;
          sillä tätä kautta kulkee tsekkiläisten verrattain heikko yhdystie
          slaavilaiseen maailmaan. Senvuoksi puuhaavatkin tsekkiläiset nyt yliopistoa
          Määriin. Näin lainehtii taistelu yhäti edestakaisin: sen tulosta ei voi
          ennustaa; varmaa on vain, että sen aallot pärskyvät korkeina todellisen
          kansallisvihan tuulenpaineessa.
        </p>
        <p class="paragraph">
          Verrattuna tähän maailmanhistoriallisessa valossa tapahtuvaan
          kansallisuustaisteluun näyttävät vastaavat ilmiöt muilla paikoin valtakuntaa
          vain kahakoilta varjossa; mutta niillä on suuri oireellinen merkitys, jos
          tahtoo ennustaa valtakunnan tulevaisuutta. Niinpä tapaamme saksalaiset
          taistelemassa myöskin <i>Tyrolissa</i>, missä italialaiset vuodesta 1891
          ovat ylläpitäneet tavaksi tullutta jarrutusta jääden saapumatta maapäiville,
          sekä <i>Kärntti-Steiermarkissa</i>, missä <span class="pageno" id="p132">[s.
          132]</span>yritys hankkia slovenilaisille pysyvää jalansijaa Cillin
          kymnaasissa 1895 aiheutti kruunulle ministeripulankin. Slovenilaisia vastaan
          — jotka muuten puolestaan vihaavat italialaisia — on saksalaisten ylivoima
          aivan selvä, italialaisten suhteen epäiltävämpi; yhteensä vaikuttavat nämä
          alinomaiset riidat tietenkin heikentävästi saksalaisen aineksen voimaan
          valtakunnassa. Kireä jännitys vallitsee vielä <i>Galitsiassa</i>; sielläkin
          ovat saksalaiset vihattuja — puolituhatvuotisjuhla 1910 (yllä s. 121)
          kohdisti kärkensä heitä vastaan — mutta päätaistelu raivoaa täällä
          kruununmaan molempien pääkansojen välillä, jotka tällä tavoin lohduttautuvat
          ulkonaisen itsenäisyyden unelmista. Tilanne muistuttaa pinnalta asemaa
          Böömissä sikäli että puolalaiset ovat enemmistönä; se on tosin pienempi kuin
          tsekkiläisten, ainoastaan 57 %, mutta he ovat voineet käyttää sitä hyväkseen
          paljoa suuremmassa määrässä, heidän hallussaan kun on vallaskartanot ja
          kaupungit ja he myöskin kultturikannalta katsoen ovat ruteenilaisiin nähden
          yläluokan asemassa. Niinpä on tämä puolalainen aateli (»shlahta»)
          miehittänyt maapäivillä 67 paikkaa ja lukumäärältään vain vähäistä heikommat
          ruteenilaiset ovat saaneet tyytyä 9:ään. Lisäksi ovat puolalaiset olleet
          täydellisinä herroina kruununmaan hallinnossa, jonka rehellisyyden ja
          puolueettomuuden puutteesta kuuluu paljon valituksia. Tämä hallitsija-asema
          on nostattanut voimakkaan ja kasvavan vastaliikkeen sorrettujen
          ruteenilaisten puolelta ei ilman draamallisia kohtauksia, kuten 600
          ylioppilaan ero Lembergin yliopistosta v. 1901, tai veritöitä kuten
          käskynhaltijan murha 1908. Ruteenilaisten ohjelma — <span class="pageno"
          id="p133">[s. 133]</span>jota vuodesta 1903 edustaa »Ruthenische Revue»
          Wienissä — muistuttaa suuresti saksalaisten ohjelmaa Böömissä: täysi
          kansallinen itsehallinto maantieteellisellä alueellaan ja täydellinen
          yhdenvertaisuus kruununmaan hallituksessa. Vaadittiinpa 1904 suorastaan omia
          maapäiviä Lembergiin, erilleen puolalaisten maapäivistä Krakaussa.
          Sitäpaitsi vaativat ruteenilaiset omaa yliopistoa Lembergiin; viimeksi
          heinäkuussa 1910 syntyi ylioppilasmellakoita siitä asiasta. Senkään jälkeen
          kun nyttemmin puolalaisen aatelin valta on vähentynyt yleisen äänioikeuden
          johdosta, ei taistelusta näy mitään loppua.
        </p>
        <p class="paragraph">
          Jos nyt silmäämme Karpaattien yli <i>Unkarin</i> kuningaskuntaan, niin
          tapaamme täällä saman kuvan: alituista eripuraisuutta ja kiistaa. Nojaten
          valtiollisiin etuuksiinsa ja ainakin suhteelliseen enemmistöönsä maassa (47½
          prosenttia), noudattavat madjaarit täällä tarkoitusperäistä sortopolitiikkaa
          muita kansallisuuksia kohtaan; he ovat m. m. katsoneet tarpeelliseksi
          unkarilaistuttaa muunkielisiä paikannimiä maassa, eikä pääkaupungin posti
          vuodesta 1900 kuljeta kirjeitä, joiden osoitteessa on vanha Ofen-nimi. Tämä
          kansallisen itsetunnon ilmaus kohdistuu erityisesti saksalaisia vastaan,
          vaikka madjaareilla on vähimmin pelkäämistä heidän puoleltaan; niinpä lausui
          heinäkuussa 1904 Unkarin valtiopäivillä ent. pääministeri <i>Banffy</i>
          hyväksyvänsä diplomatiassa ranskankielen, mutta ei missään tapauksessa
          saksaa. Saksalaisten, joita Unkarin eri seuduilla on yhteensä noin 2 milj.,
          on tietenkin puolestaan vaikea sietää semmoista kohtelua alemman rodun
          puolelta. Mutta myöskin romanilaiset ja slaavilaiset ainekset kunin<span
          class="pageno" id="p134">[s. 134]</span>gaskunnassa nousevat voimakkaasti
          pääkansaa vastaan, jopa yhteisissä kongresseissakin. <i>Romanialaiset</i>
          ovat vedonneet Europan yleiseen mielipiteeseen sortajiansa vastaan; 1907
          toimeenpanivat he jarrutuksen valtiopäivillä uutta kieliasetusta vastaan, ja
          1909 kieltäytyi heidän papistonsa antamasta uskonnonopetusta
          unkarinkielellä; vakava yritys sovintoon 1910 raukesi tyhjiin.
          <i>Slovakit</i>, yli 2-miljonainen tsekkiläinen heimo, pyrkivät yhteyteen
          Itävallan tsekkiläisten kanssa Czernovan »verilöylyn» jälkeen 1907. Vielä
          räikeämpi — itse teossa pahalaatuisin sillä puolen Leithaa — on
          unkarilaisten ja <i>kroatialaisten</i> välinen vastahanka, huolimatta siitä
          laajasta itsehallinnosta, minkä viimeksimainitut saivat 1868.
          »Fiumen-päätös» 1905 sisältää näiden nykyiset vaatimukset: ensinnäkin
          Dalmatian jälleenyhdistäminen heidän piiriinsä sekä täydellisen
          liittovaltion asema Unkariin nähden. Unkarilainen säädös 1907, jonka mukaan
          rautatiepalvelus Slavoniassa ja Kroatiassa varattiin unkarilaisille,
          aiheutti ilmipulman, kroatialaiset edusmiehet poistuivat Budapestin
          valtiopäiviltä ja syntyi levottomuuksia, jotka tuskin vieläkään ovat
          asettuneet. Rudolf Springer onkin jo 1904 sitä mieltä, että madjaarien
          kansallisuuspolitiikka on katsottava epäonnistuneeksi; ja Wirsén yhtyy tähän
          1909.
        </p>
        <hr>
        <p class="paragraph">
          Kun nyt luomme yleissilmäyksen Itävalta-Unkarin kansallisuuskysymykseen,
          niin luulemme pikemminkin näkevämme luonnon alkuperäistä anarkiaa kuin
          järjestettyjä kultturioloja. Kansallisuusperiaat<span class="pageno"
          id="p135">[s. 135]</span>teen loukkaaminen on tuottanut katkeran koston. Ei
          totisesti ole mieltäylentävä näky tämä valtakunta, jossa kaikki riitelevät,
          kaikki vihaavat: puolalaiset ja ruteenilaiset vihaavat toisiansa,
          slaavilaiset ja romanialaiset vihaavat madjaareja, madjaarit, tsekkiläiset,
          sloveenit ja italialaiset vihaavat saksalaisia, ja saksalaiset puolestaan
          halveksivat kaikkia! Eikä vihata vain aatteellisesti — hyökätään kimppuun
          haisupommeilla, kuten tsekkiläinen vähemmistö saksalaisia vastaan Brinnin
          kauppakamarissa 1902, tai viskellään mätiä munia, kuten ruteenilaiset
          ylioppilaat puolalaista yliopistonrehtoria vastaan Lembergissä 1903.
          Tosiaankin, voi ruveta ymmärtämään runoilija Grillparzerin katkeraa
          erittelyä: »von Humanität via Nationalität zu Bestialität» (ihmisyydestä
          kansallisuuden kautta petomaisuuteen)...
        </p>
        <p class="paragraph">
          Mutta me emme vielä ole nähneet hiidenkattilan pohjaan. Siellä on
          muunkinlaisia repiviä aineksia; toisia, jotka hämmentävät ja tekevät
          tehottomiksi kansalliset vaikuttimet, toisia taas, jotka niitä korostavat.
        </p>
        <p class="paragraph">
          Niinpä tapaamme monenlaatuisia <i>sosialisia</i> vastakohtia. Galitsiassa
          toimivat puolalaiset talonpojat monin paikoin yksistä puolin ruteenilaisten
          kanssa aatelistoa vastaan: siis hajaannus, joka hämmentää
          kansallisperiaatetta. Yleinen sosialinen, yhteiskunnallinen, taistelu on
          tietenkin räikeämpi saksalaisessa ja tsekkiläisessä Itävallassa kuin
          teollisuudesta köyhässä Unkarissa. Vielä 1900 ei sosialisteilla ollut edes
          Itävallassa enempää kuin 10 valtiopäivämiespaikkaa; mutta yleinen äänioikeus
          antoi heille heti 87 paikkaa ja toiseksi suurimman ryhmän aseman. <span
          class="pageno" id="p136">[s. 136]</span>Ei mikään voi kuitenkaan selkeämmin
          kuvastaa valtakunnan luonnotonta valtioluonnetta kuin se, että tätä
          sosialistien menestystä on voitu pitää voittona valtiolle, senvuoksi että se
          kokoomuksellansa hämmentää kansallisuusvastakohtia. Sosialidemokraatteja
          onkin saatettu sanoa ainoaksi valtakunnalle-uskolliseksi puolueeksi. Varmaa
          on, ettei mikään edustajaryhmä ole niin hartaasti kehoittanut kansalliseen
          rauhaan ja tuottoisaan työhön; mikä tosin ei ole estänyt, että Itävaltaa
          esim. v. 1900 järkytti vaikea kaivostyöläisten lakko.
        </p>
        <p class="paragraph">
          Tähän tulevat lisäksi vielä <i>uskonnolliset</i> vastakohdat. Galitsiassa
          ovat ne rinnakkaisia kansallisten kanssa, kun ruteenilaiset ovat
          kreikkalais- ja puolalaiset roomalais-katolisia. Varsinaisessa Itävallassa
          ajavat nämä eripuraisuuden äärimmilleen hajoittamalla saksalaisetkin
          keskenään, »klerikaleihin» (pappisvaltaisiin) ja »liberaleihin»
          (vapaamielisiin); niinpä nostatti eri tahoilla suuria myrskyjä, kun prof.
          Wahrmund 1908 kielsi Kristuksen yliluonnollisen siittämisen. Jo 1899 syntyi
          liike, tunnuksena »Los von Rom» (irti Roomasta), joka on herättänyt paljon
          melua. Siinä vielä yksi syy, eikä suinkaan vähäisin; saksalaisen aineksen
          valtiolliseen heikkenemiseen. Unkarissakin havaitaan merkkejä
          »kultturitaistelusta» paavinkirkkoa vastaan. Ja kaikkien säröäänten lisäksi
          tulee erinäisissä itävaltalaisissa piireissä kiihkeä antisemiittinen,
          juutalaisvastainen, kiihoitus, missä saattavat yhtyä niin vastakkaiset
          ainekset kuin »kristillis-sosialiset» Luegerin ja kansallissaksalaiset
          Schönererin johdolla. Jälkimäinen, joka eri suuntiin edustaa hajaannuksen
          korkeinta astetta, on 1898 <span class="pageno" id="p137">[s.
          137]</span>keskittänyt ohjelmansa seuraavaan mahtipontiseen lauselmaan:
          »Ohne Juden, ohne Rom wird gebaut Germanias Dom» (ilman juutalaisia ja ilman
          Roomaa on Germanian temppeli rakennettava). Tuntuu kuitenkin kuin olisi tämä
          liike lamautumassa sittenkun molemmat äskenmainitut miehet ovat poistuneet
          näyttämöltä.
        </p>
        <p class="paragraph">
          Selvää on, että suuret vastakohdat yhteiskunnassa vasta silloin käyvät
          oikein vahingollisiksi, kun ne <i>eduskuntamuodon</i> avulla saavat
          tilaisuuden ehkäistä valtiontyötä. Itävallan kansallisuuksille tuli
          valtakunnanneuvoston edustajakamari tervetulleeksi temmellyskentäksi, missä
          he saattoivat päästä toistensa kimppuun, välittämättä siitä, että he täten
          kenties löivät naulan toisensa jälkeen itse valtakunnan ruumiskirstuun.
          Franzensringin varrella olevan siron valtakunnanneuvostontalon
          katonreunakulmilla on kuvaryhmiä hurjista hevosista, joita ohjaajat
          hillitsevät: saman kuvan tapaa alhaalla salissa, mutta hevosten
          teutaroiminen on joskus näyttänyt käyvän ohjaajille ylivoimaiseksi.
        </p>
        <p class="paragraph">
          Niinpä on saksalais-tsekkiläinenkin taistelu muuttanut valtiopäiville ja
          aikaansaanut suunnattomia riitoja. Alussa oli verrattain rauhallista, sillä
          tsekkiläiset edusmiehet tekivät lakon; ja kun he 15 vuoden kuluttua jälleen
          saapuivat paikalle 1879, tuli monta kertaa saksalaisten vuoro samalla
          tavalla tuulettaa valtiollisia tunteitaan. Mutta 1897 iskettiin taas yhteen,
          Badenin kielilain johdosta (edellä siv. 128), joka puolestaan oli seuraus
          unionipolitiikasta: tahdottiin näet siten saada tsekkiläisten äänet
          »Ausgleichin» (yhteisiä menoja koskevan sopimuksen) hyväksi Un<span
          class="pageno" id="p138">[s. 138]</span>karin kanssa. Nyt selittivät
          saksalaiset, että oli tullut tärkeämmän »Ausgleichin» aika, nimittäin
          valtakunnan saksalaisten kanssa; ja he antoivat uhkaukselleen pontta
          sellaisella jarrutuksella, jonka vertaista ei oltu ennen nähty edes tässä
          maassa, missä jarrutus kuitenkin oli kehittynyt milteipä oikeuslaitokseksi,
          jolla oli »kansallisen kielto-oikeuden» merkitys. Eduskuntakoneisto pantiin
          seisomaan; viisi vuotta oli kaikki lainlaadintatyö lamassa; ja kun hallitus
          valtion välttämättömimmäksi ylläpitämiseksi käytti väliaikaisia
          toimenpiteitä (erään 21/12 1867 vahvistetun perustuslain 14. §:n nojalla),
          tuli kaiken kansallisuuskurjuuden lisäksi vielä perustuslakikahnaus. Tähän
          aikaan saavutti Itävallan edustajakamari maineen, jonka laatua parhaiten
          kuvaa julkisesti ja yleisen säädyllisyyden nimessä tehty ehdotus, että sen
          istunnot säädettäisiin salaisiksi!
        </p>
        <p class="paragraph">
          Miltä tämä kamari sitten näytti? Vanhassa eduskunnassa, joka hajoitettiin
          1900, oli 22 eri ryhmää; uudessa laskettiin 24 — kansallisia, uskonnollisia,
          yhteiskunnallisia ryhmiä mitä kirjavimpana seoksena. Valtiolaivan luotsaus
          näin monien karien välillä pärskyvissä hyrskyissä on aivan omalaatuinen
          tehtävänsä, joka vaatii sirkustaiturin teknillistä kätevyyttä, valtiomiehen
          lujaa kättä ja diplomaatin silmää mieskohtaisen esiintymisen valinnassa —
          Lowell vertaa sitä säädyttömästi mutta sattuvasti taitoon ohjata
          <i>koirarekeä</i> eskimoiden maassa! Hra v. <i>Körberillä</i>, joka oli
          pääministerinä 1900—05, näytti olevan kaikki nämä ominaisuudet; ja hänen
          onnistui todellakin, m. m. kiinnittämällä huomiota ulospäin yleisiin töihin
          saada valtiopäivät jälleen työkuntoon <span class="pageno" id="p139">[s.
          139]</span>ainakin sikäli, että valtio vuodesta 1902 saattoi saada
          menosääntönsä hyväksytyksi säännöllistä tietä; mutta hänen täytyikin
          puheissaan useammin kuin kerran huomauttaa, että saattaa taas tulla aikoja,
          jolloin »konsulien on katsottava, ettei valtakunta joudu vahinkoon».
        </p>
        <p class="paragraph">
          Kun nämä myrskyt raivosivat valtakunnanneuvostossa, eivät maapäivätkään
          suinkaan olleet mitään rauhan asumuksia. Niiden yksikamarijärjestelmästä ja
          enemmistövallasta sai kansallisuustaistelu vielä parempia temmellyskenttiä.
          Sekakielisissä maakunnissa näyttääkin suorastaan kuuluvan poikkeustapauksiin
          että maapäivät ovat toimintakykyisinä. Alituiset kahnaukset
          hallintovirastojen kanssa täydentävät sekasortoa.
        </p>
        <p class="paragraph">
          Kun katselee tätä kuvaa »valtakunnasta, joka itse repelee itseänsä», täytyy
          olla Benoistin kanssa samaa mieltä, että ainoastaan kolme seikkaa on varmaa:
          valtakunnan suunnaton vaikeus jäädä sellaiseksi kuin se on, sen yhtä suuri
          kyvyttömyys siitä muuttua ja sen täytymys muuttua! Kokemus on osoittanut
          kaksi keinoa koossapitää valtakuntaa, jonka eri osat pyrkivät irralleen:
          itsevaltiuden yhteisen paineen tai liittovaltion jaetun vastuun. Itävallan
          vaikeudet näyttävät nyt lähinnä johtuvan siitä, että siellä on yritetty
          kolmatta keinoa: perustuslaillisen erityisvaltion.
        </p>
        <p class="paragraph">
          Palaus itsevaltaiseen hallitusmuotoon lienee nykyään mahdotonta. Olisiko
          sitten kukaties parannus löydettävissä siirtymällä liittovaltioksi,
          muuttamalla valtakunta »yhdistetyiksi valtioiksi»? Tätä n. s.
          »Verländerung»-ajatusta on usein pohdittu viimeaikoina, <span class="pageno"
          id="p140">[s. 140]</span>tavallisesti siinä muodossa että kukin kruununmaa
          tulisi valtioksi liittovaltiossa. Mutta tässä muodossa on ajatus mahdoton,
          sillä sitenhän kansallisuusvähemmistöt uhrattaisiin täydellisesti joka
          taholla, ruteenilaiset Galitsiassa, slovenilaiset Steiermarkissa,
          italialaiset Tyrolissa, samoin kuin saksalaiset Böömissä ja Määrissä. Itse
          teossa on ilmeistä, että »kruununmaat ovat habsburgilaisen valtakunnan
          sisäisiä vihollisia», kuten Springer sanoo. Senvuoksi ajattelee Auerbach
          1898 toista muotoa: historialliset kruununmaat on hävitettävä ja niiden
          tilalle asetettava puhtaat kielialueet osakkaiksi liittoon. Samassa hengessä
          puolsi 1899 sosialistikongressi Brünnissä »kansanvaltaista
          kansallisuus-liittovaltiota». Tässä kohtaa kuitenkin se uusi vaikeus, että
          rajat monin paikoin ovat häälyviä tai, kuten Böömissä, maantieteellisesti
          mahdottomia; kansallisuusaatteen työ on keskeneräistä todellisuudessa, ei
          vain kartalla.
        </p>
        <p class="paragraph">
          Senvuoksi on lopulta etsitty ratkaisua yksilöperustalla alueperustan
          asemesta ja siinä lähdetty pienemmistä piireistä, missä kansallisuudet eivät
          ole niin sekaisin Tämän ratkaisun pääpuoltaja on Rudolf Springer
          (valtiopäivämies tri Karl Rennerin salanimi). Pyrkimyksenä on »kansallinen
          itsehallinto», jotta kansallisuuskysymysten käsittely mikäli mahdollista jää
          asianomaisten kansallispäivien asiaksi. Yhteistä työtä varten on ratkaisun
          nimenä »kansalliskatasterit», s. o. ääniluettelot henkilöistä kansallisuuden
          eikä hallintopiirin mukaan. Kun kansallisuustunteet täten ovat tyynnytetyt,
          arvellaan nykyinen valtiomuoto voitavan säilyttää. Ohjelma toteutettiinkin
          v. 1905 Määrissä, niin että maa<span class="pageno" id="p141">[s.
          141]</span>päivävaaleissa saksalaiset ja tsekkiläiset saivat äänestää
          kansallisuusluetteloiden mukaan. Myöhemmin on Bukovina noudattanut
          esimerkkiä ja muutos on päiväjärjestyksessä muillakin tahoilla.
        </p>
        <p class="paragraph">
          Jonkinlaisen teknillisen ratkaisun täten raivatessa itselleen tietä kääntyi
          tuuli yhä suotuisammaksi myöskin <i>yleisen äänioikeuden</i>
          voimaansaattamiseksi vaaleissa valtakunnanneuvoston toiseen kamariin.
          Valtiomiehet alkoivat yhä enemmän pitää sitä jonkinlaisena vastamyrkkynä
          kansallishajaannusta vastaan. Niinpä joutui äänioikeuskysymys
          päiväjärjestykseen 1905 ja oli jo 1907 kypsä ratkaistavaksi. Perustamalla
          kamarin yhdenmiehenvaaleihin kansallisissa vaalipiireissä on taistelu
          paikkojen lukumäärästä alunpitäen poistettu kansallisuuksien kilpailusta;
          kunkin kansallisuuden edustajain lukumäärä on näet määrätty, kiinnittämällä
          huomiota ei ainoastaan sen väkilukuun vaan myöskin kultturitekijöihin,
          veromäärään ja kansallisomaisuuteen. On hämmästyttävää että tästä
          arkaluontoisesta jaoittelusta suoriuduttiin niin pian. Periaatteena oli
          tasapainon aikaansaanti »slaavilaisen» ja »saksalais-romanilaisen ryhmän»
          välillä; suhde tuli olemaan 259 (tsekkiläisillä 107 paikkaa, puolalaisilla
          82, ruteenilaisilla 33, slovenilaisilla 24, kroatilais-serbialaisilla 13)
          257 vastaan (saksalaisilla 233, italialaisilla 19, romanialaisilla 5) —
          suhteellisia voittoja ruteenilaisille ja slovenilaisille, mutta tappioita
          italialaisille ja saksalaisille, joista viimeksimainitut menettivät 3
          prosenttia vaikutusvallastaan. Lisäksi suojeltiin ruteenilaisia Galitsian
          itäosassa toimenpiteillä vähemmistöedustuksen hyväksi ja saksalaisia
          Määrissä kansallisuuskatasterien avulla.
        </p>
        <span class="pageno" id="p142">[s. 142]</span>
        <p class="paragraph">
          Harvoin kai mitään perustuslain uudistusta on tervehditty suuremmilla
          toiveilla. Uudistuksen luoja, pääministeri <i>Beck</i>, odotti nyt
          »kansallispuolueiden aseidenriisuntaa», joka tekisi mahdolliseksi
          »taloudellisen politiikan ja yhteiskunnallisten huoltotointen» ajan, ja hän
          tervehti uutta kamaria tunnuslauseella »mit dem Ganzen für das Ganze»:
          kaikki kaiken puolesta. Ensimäiset vaalit näyttivätkin antavan tukea tälle
          toivehikkaisuudelle, mikäli päävoiton saivat kaksi eikansallisuus-puoluetta,
          nim. »kristillis-sosialiset» 96 ja sosialistit 87, kun taas kiihkeimmät
          ainekset, nuortsekkiläiset ja suursaksalaiset, menettivät enimmän. Otto Lang
          julkaisi kehoituksen Itävallan »kansainrauhanliiton» perustamiseksi, ja
          vanha keisari lausui 29/4 1907 Pragissa, kansallisuustaistelun
          pääpesäpaikassa: »Katsoisin korkeimmaksi onnekseni, jos minä, joka olen
          elänyt läpi taistelun kaikki kärsimykset, saisin elää myöskin kansallisen
          rauhan ilon.»
        </p>
        <p class="paragraph">
          Mutta tämäkin liikuttava vetoaminen on tähän saakka joutunut häpeään. Kansat
          eivät näy muuttaneen luontoa senvuoksi että ovat tehneet sopimuksen
          edustajapaikoistaan valtiopäivillä. Tuskin oli uusi valtakunnanneuvosto
          suorittanut alkutoimituksensa, kun tsekkiläiset uhkasivat jarrutusta, ellei
          heidän kieltänsä tunnustettaisi parlamenttikieleksi samoin kuin saksaa;
          mahdoton vaatimus, kun 6 muulla pääkielellä oli sama ilmeinen oikeus. Sen
          jälkeen ei ole ainoakaan istunto mennyt ilman suurempia tai pienempiä
          kohtauksia, jotenka eduskunnan arvo ei suinkaan entisestä parantunut.
          Vihdoin se täytyi hajoittaa; mutta uudet vaalit kesäkuussa 1911 eivät
          aiheuttaneet muuta suurempaa muutosta, kuin että <span class="pageno"
          id="p143">[s. 143]</span>kristillis-sosialiset — jotka 1910 olivat
          menettäneet suuren miehensä <i>Luegerin</i> — menettivät useita paikkoja,
          joten sosialidemokraatit nyt ovat eduskunnan suurimpana erikoispuolueena.
          Freytagin vaalikartat vuosilta 1907 ja 1911, kummassakin 28 eri
          puoluenimeä<a href="#fn13" id="fnref13"><sup>[13]</sup></a>, esittävät
          eduskuntaisesta puoluehajaan<span class="pageno" id="p144">[s.
          144]</span>nuksesta yhäkin sellaisen kuvan, jolla ei ole vertaansa
          maailmassa.
        </p>
        <p class="paragraph">
          Itävallan suuri eduskuntauudistus aiheuttanee näinollen, kuten Herrnritt jo
          1907 ennusti, eduskunnan tason alenemista ja siitä johtuvaa painopisteen
          siirtymistä valiokuntiin ja kruunulle. Toiselta puolen on
          kansallisuuspyrintöjen näkökohta voittonsa jälkeen eduskunnassa osoittanut
          kasvavia taipumuksia siirtyä hallinnonkin alalle, haitaksi myöskin sen
          voimalle; niinpä on jo kauan pidetty »maakuntaministereitä» (tsekkiläistä,
          puolalaista ja saksalaista) itse hallituksessakin, ja niitä koskeva kahnaus
          aiheutti marraskuussa 1911 hallituksenvaihdoksen (<i>Gautsch-Stürgkh</i>).
          Tällä välin ovat kaikki yritykset sovinnon aikaansaamiseksi vanhojen
          riitapuolten välillä kruununmaissa rauenneet (ed. siv. 127 ja seur.), — ja
          Määrissä, missä se on onnistunut, ei seuraus ole ollut parempi kuin että
          saksalaisten viimeksi syksyllä 1910 oli toimeenpantava uusi jarrutus
          maapäivillä! Kahnauspintaa on pienennetty, mutta itse kahnaus on
          entisellään.
        </p>
        <p class="paragraph">
          Myöskin mieskohtaisuusperiaate näyttää siis jäävän tehottomaksi Itävallassa:
          vaikea toteuttaa (esim. Böömissä) eikä näy paljoa auttavan. Uuden
          »kansallisuusoikeuden» luominen, jonka nojalla Itävalta voisi puoltaa
          paikkaansa nykyaikaisten valtioiden joukossa, on yhä ratkaisematon tehtävä
          ja taitanee siksi jäädä. Menettelyt, joita on noudatettu, ovat olleet
          rauhoittavia lääkkeitä; ne eivät paranna valta<span class="pageno"
          id="p145">[s. 145]</span>kunnan organista sydänvikaa, joka on kansallinen
          hajaannus itse. Kansallisuusvastakohdat valtiossa eivät sinänsä ole ehdoton
          onnettomuus — pieni kahnaus pitää pirteänä — mutta täytyy olla joku kohtuus.
          Suurvalta voi helposti sietää jonkun Irlannin, kuten Englanti, jopa
          hätätilassa kolmekin kuten Saksa (Puola, Elsass ja Slesvig); mutta se ei voi
          hevin <i>olla kokoonpanoltaan paljaita Irlanteja!</i>
        </p>
        <p class="paragraph">
          Eräillä tahoilla ei tätä ole tahdottu tunnustaa sydänviaksi. Puhutaan
          »kansainvaltiosta» tai »kansallisuuksien valtiosta» terveenä muodostumana
          yksinkertaisen »kansallisvaltion» rinnalla, ja viitataan esimerkkinä siitä
          Yhdysvaltoihin suurvaltain, Belgiaan, Sveitsiin ja Suomeen pikkuvaltioiden
          joukossa. U. S. A. ei kuitenkaan voi tässä suhteessa kelvata esimerkiksi,
          sillä sen kansallisuudet eivät muodosta maantieteellisiä alueita ja
          liittovaltakunta itse on vallitsevan kansallis-aineksen ytimen ja perustan
          varassa. Missä määrin pikkuvaltioiden esimerkki tässä voi antaa toivoa ja
          lohdutusta, katselemme tuonnempana (s. 156). Sitä ennen täytyy meidän
          tarkastaa vielä yhtä koettelemusta, joka Habsburgien valtakunnalla on
          kestettävänä, ja jota esim. Albin Geyer pitää sen kaikkein vaarallisimpana
          vammana: <i>dualismia</i> eli unionisuhdetta.
        </p>
        <hr>
        <p class="paragraph">
          Äskeinen tutkimus on koskenut Itävaltaa. Samanlainen tutkimus Unkarin
          suhteen tuo ilmi pienempiä epäkohtia, sikäli että »kansallisuuksilla» sen
          valtiopäivillä vielä vuoden 1907 vaalien jälkeen on <span class="pageno"
          id="p146">[s. 146]</span>vain 38 paikkaa 40 kroatialaisen ja 375
          madjaarilaisen edustajan rinnalla; tässä näemme siis vankan kansallisen
          ytimen.
        </p>
        <p class="paragraph">
          Jo tämä seikka antaa Unkarille yliotteen <i>unionisuhteessa</i> ja osoittaa
          dualismin Unkarille edulliseksi. Kuten tunnettua koetettiin 1861 yhteistä,
          Habsburgin kruunun kaikkia maita edustavaa valtiosääntöä, mutta tämä muoto
          havaittiin pian riittämättömäksi: unkarilaiset, kroatilaiset ja tsekkiläiset
          katsoivat valtiollista ykseyttä ja yhteistointa suurvaltiontyössä niukaksi
          korvaukseksi valtiollisesta vapaudesta ja eduskuntaisista etuuksista
          hallitsijaan nähden, minkä vuoksi he eivät saapuneet valtiopäiville. Tästä
          aiheutui hallitus yhteyssiteiden ensimäiseen hellittämiseen: Itävallan ja
          Unkarin välinen dualismi, kahtiajako, pantiin toimeen 1867, jolloin
          tsekkiläiset liitettiin edelliseen ja kroatilaiset jälkimäiseen. Muutamia
          vuosia myöhemmin, tsekkiläisten jatkuvan valtiopäivälakon vuoksi, oltiin
          vähällä muuttaa dualismi »trialismiksi», kolmiajaoksi (Benoist),
          Böömin-Määrin vapauttamisella tasa-arvoiseen unioniin Unkarin ja jäljelle
          jäävän Itävallan kanssa; keisari oli jo tunnustanut tämän »böömiläisen
          valtio-oikeuden» ja nimittänyt liittoministeristön (<i>Hohenwart</i>), mutta
          katsoi saksalaisten vastarinnan vuoksi parhaaksi palata
          keskitysperiaatteeseen itävaltalaisen kruununsa puolesta, ja tsekkiläiset
          jäivät tulematta valtiopäiville vuoteen 1879. Me käsitämme nyt saksalaisten
          vastahangan tätä ratkaisua vastaan: »home rule» (itsehallinto) Böömissä
          olisi samoin kuin Irlannissa jättänyt vähemmistön enemmistön armoille. V.
          1899 esitettiin sensijaan saksalaiselta taholta kolmas suuri uudistus<span
          class="pageno" id="p147">[s. 147]</span>ohjelma, n. s. »helluntain-ohjelma»;
          se esittää <i>Galitsian</i> erottamista itsehallintoiseksi alueeksi (kuten
          oli ajateltu jo 1871) ja Dalmatian palauttamista Unkarille, siis Itävallan
          molempien luonnottomien siipien leikkaamista, ja samalla kertaa saksalaisten
          vapauttamista puolalaisten kilpailusta valtiopäivillä, minkä jälkeen heidän
          enemmistönsä (51 %) tuottaisi heille ylivallan ja heidän kielensä
          koroitettaisiin »välityskieleksi» valtakunnan länsipuoliskossa. Täten
          palautettaisiin unionia tehtäessä vallinneet olot (ed. siv. 115) ja
          madjaarilainen kokoomus toisella puolen Leithaa saisi jälleen asianmukaisen
          saksalaisen vastapainon. Mutta tämä ohjelma raukeaa ei ainoastaan senvuoksi,
          että se kärjistäisi riitaa Böömissä, vaan siitäkin syystä, että se
          epäilemättä tekisi Galitsiasta avoimen ahjon suurpoliittiselle yllyttelylle
          ja siten aiheuttaisi selkkauksia Venäjän kanssa. Ja niin säilyttää
          valtakunta vielä nytkin dualistista päämuotoansa kaikkien
          maakuntahajaannusten yläpuolella.
        </p>
        <p class="paragraph">
          Tämä muoto on kansallisuustaisteluiden kukkuraksi ja Unkarin etuuksista
          huolimatta aiheuttanut valtakunnalle sangen pahanlaatuisen ja vaarallisen
          <i>unionipulman</i> 1905—1910.
        </p>
        <p class="paragraph">
          Aluksi muutamia huomautuksia siitä, millaisiksi Itävalta-Unkarin unionin
          oikeussuhteet järjestettiin sopimuksella 1867. Ensinnäkin, siinä vallitsee
          ehdoton tasa-arvoisuus: unkarilaisten ei ole, kuten norjalaisten
          Skandinaviassa, ensin tarvinnut läpikäydä tasa-arvoisuusohjelmaa, he
          nostavat heti kiistan alussa irtautumislipun. Mutta heillä onkin paljoa
          enemmän irroitettavaa, sillä tällä unionilla on omat täydelliset
          järjestönsä, kolmesta valtakunnanministeristä <span class="pageno"
          id="p148">[s. 148]</span>(ulko-, sota- ja valtakunnan raha-asiain)
          kokoonpantu hallitus ja valtiopäiväin määräämistä jäsenistä
          (delegatsioneista) muodostettu eduskunta. Sen keskeisen yhteisyysalueen
          ohella, jota valtakunnanministeriöt osoittavat, on säädetty vielä ulompikin,
          joka järjestetään määräajoittain »yhteisten perusteiden» mukaan; sen piiriin
          kuuluu niin tärkeitä kysymyksiä kuin tulliyhteisyys,
          asevelvollisuuslainsäädäntö (perustana sotayhteisyydelle) sekä (vuodesta
          1878) yhteistä valtakunnanpankkia koskeva lainsäädäntö. Nämä kysymykset ovat
          yleensä asetetut 10 vuoden irtisanonnan ja uusinnan varaan ja samoiksi
          määräkausiksi sovitellaan laskuperusta molemminpuolisille osuuksille
          yhteisiin menoihin (»kvootit»). Joka 10. vuosi on siis kummankin valtion
          tarkistettava unioniansa ulkopuolella sen valtio-oikeudellista ydintä n. s.
          »Ausgleichin», tasoituksen, sovittelun, kautta.
        </p>
        <p class="paragraph">
          Ilmeistä on että sellainen järjestely suorastaan houkuttelee
          unionikahnauksiin ja että nämä alkavat »Ausgleichin» etuvarustuksilla.
          Sellaisen kiusauksen vastustamiseen olisi tarvittu paljoa enemmän hyvää
          tahtoa kuin Unkarin kansa on ajan pitkään osoittanut omistavansa. Se on
          suosittuna osakkaana: aina viime sopimukseen saakka on se maksanut
          ainoastaan 31,4 prosenttia yhteisistä menoista, vaikka väkiluvun mukaan sen
          osalle tulisi 42 à 43 prosenttia. Valtiollisestikin on painopiste monessa
          suhteessa siirtynyt Budapestiin, jossa on selvä kansallisenemmistö ja
          vallitsee eduskuntainen hallitustapa, Wienistä, jossa ei millään puolueella
          ole ollut samaa vallitsevaa asemaa, vaan hallitus saa luovailla, takanaan
          mitä moninaisimmat sommitelmat; saksalaisten älyttömyys Bos<span
          class="pageno" id="p149">[s. 149]</span>nian kysymyksessä 1878 (ed. s. 116)
          on tämänkin kehityksen alkuna. Mutta mikään ei ole tehonnut levottoman
          unkarilaisen sydämen arvovaatimuksia vastaan. Sittenkun kolme »Ausgleich»
          jaksoa (1867, 1878, 1887) alituisin myönnytyksin Itävallan puolelta oli
          kulunut, oltiin v. 1898 ilman uusintaa. <i>Badenin</i> politiikka oli tehnyt
          vararikon (ed. s. 137), Itävallalla ei ollut enää enemmistöä uusien
          myönnytysten tekemistä varten. Ja niin alkoi pulan esiaste.
        </p>
        <p class="paragraph">
          Vastarinnan etunenässä unkarilaisten vaatimuksia vastaan näemme nyt
          pormestari <i>Luegerin</i>, kristillis-sosialisten johtajan, eikä hänen
          esiintymisensä aina ollut soveliasta; niinpä hän esim. viitatakseen Unkarin
          yläluokan riippuvaisuuteen vieraista pankkiireista, nimitti sen pääkaupunkia
          »Judapestiksi», ja toisen kerran taas (valtakunnanneuvostossa 25/10 1905)
          selitti, ettei hän koskaan ollut huutanut »irti Unkarista», vaan kyllä »irti
          juutalais-madjaarilaisesta kavaltajasakista». Tämä puhe oli tietenkin omiaan
          saattamaan unionin hajoittamiskysymyksen päiväjärjestykseen. Jo kauan oli
          Unkarissa kuulunut ääniä, jotka vaativat tullirajaa, minkä takana Unkarin
          teollisuuden odotetaan elpyvän; nyt palattiin tälle vanhemmalle kannalle, ja
          nuoremman <i>Kossuthin</i> johdolla muodostettiin suoranainen
          »riippumattomuuspuolue», joka puhui julkisesti »Habsburgista
          riippumattomasta Unkarista». Tämä liike kääntyy siis unionisuhteen
          valtio-oikeudellista ydintä vastaan, pyrkii täydelliseen irtautumiseen ja
          käyttää hajoitusvaajana <i>komennuskysymystä</i> eli vaatimusta
          unkarinkielen käyttämisestä myöskin valtakunnanarmeijan unkarilaisissa
          joukoissa. Aikojen oloon on <span class="pageno" id="p150">[s.
          150]</span>yhä enemmän eristetty ja kehitetty unkarilaista »honved»-armeijaa
          — jonka suhdetta valtakunnan-armeijaan sopii verrata norjalaisen »nostoväen»
          asemaan »linjaväen» suhteen Skandinavian unionin aikana — ja nyt tahdotaan
          rikkoa myöskin unionisopimuksessa vannottu armeijayhteisyys.
        </p>
        <p class="paragraph">
          Ensimäistä kertaa seisoo valtakunnanpuolisko toista vastaan näköjään melkein
          yksimielisenä. Näin kuluu muutamia vuosia jännityksen kasvaessa, ja unionin
          ulkokehystä ylläpidetään väliaikaisilla säädöksillä. Uudenvuodeniltana 1902
          sopivat vihdoin hallitukset uudesta »Ausgleichista»; mutta
          riippumattomuuspuolueen jarrutus Unkarin valtiopäivillä tekee sen
          hyväksymisen mahdottomaksi. Keisarin mieskohtaista tarttumista asiaan
          syksyllä 1903 (n. s. Chlopyn päiväkäsky: »yhteisenä ja yhtenäisenä,
          jommoinen se on, on minun sotavoimani pysyvä») seuraa kiistaa molempain
          pääministerien välillä, kummankin eduskunnassaan. Jälleen täytyy turvautua
          väliaikaisiin järjestelyihin. Silloin tulee alussa vuotta 1905 ratkaiseva
          tapahtuma: Unkarin eduskuntavaalit, jotka musertavat (<i>Tiszan</i>
          johtaman) vapaamielisen puolueen ja saattavat riippumattomuuspuolueen
          eturiviin. Itävalta-Unkarin unioni näyttää lähestyvän loppuansa
          samanaikaisesti Skandinavian unionin kanssa.
        </p>
        <p class="paragraph">
          Mutta Tonavan varrella oli olosuhteiden tukema tarmokas mies, joka kykeni
          ehkäisemään hajoitustyön. Keisari nimitti pääministeriksi <i>Fejervaryn</i>,
          jonka epäparlamentarinen ministeristö kesti myrskyn ja hajoitti eduskunnan
          helmikuussa 1906 toimeenpanematta uusia vaaleja. Se oli epäilemättä
          valtiokaappauksen rajalla <span class="pageno" id="p151">[s.
          151]</span>oleva teko; mutta tarkoitus saavutettiin. Riippumattomien
          liittoutuma muiden vasemmistoryhmien kanssa pehmeni tästä voimannäytteestä.
          Näiden ja kruunun välillä tehtiin huhtikuussa 1906 sopimus, jonka nojalla
          liittoutuma marssi hallitukseen (<i>Wekerle</i>, <i>Kossuth</i>,
          <i>Andrassy</i>, <i>Apponyi</i>), ja jälkeenpäin toimitetut uudet vaalit
          tuottivat sille valtavan enemmistön.
        </p>
        <p class="paragraph">
          Tämä oli samaa kuin Norjan vasemmisto hallituksessa, mutta sitä hillitsi
          keisarin kanssa tehty sopimus, jossa säädettiin että komentokysymys pannaan
          pöydälle kunnes <i>äänioikeusasia</i> on ratkaistu. Ei ole näet
          kansallis-unkarilaisen politiikan vähimmin tunnusomainen piirre, että se
          soittaa eduskuntaista kaikupohjaa vastaan, joka edustaa hiukkaista yli 6
          prosenttia kansasta! Tämä oli keisarin kädessä valtti, jota hän nyt
          taitavasti käytti.
        </p>
        <p class="paragraph">
          Siitä olikin suuri suoranainen tulos: uusi »Ausgleich» lopulla vuotta 1907.
          Itävalta sai tällöin osuutensa vähennetyksi 2 prosenttia (mikä vastasi n. 5½
          milj. mk.) ynnä erinäisiä rautatie-etuja; unkarilainen irtaumisliike voitti
          tulliliiton korvauksen kauppasopimuksella vuoteen 1917 sekä
          valtiopankkiyhteyden pakollisen voimassapysymisen ainoastaan vuoteen 1910.
          <i>Kossuth</i> kehuskeli näkevänsä tässä »Itävallan valtio-oikeudellisen
          käsityksen rahaksimuuton». Voikin ymmärtää niitä itävaltalaisia, jotka ovat
          sanoneet tätä sopimusta »1917 erääntyväksi erovekseliksi»; mutta joskus
          saattaa sattua, että »se, joka voittaa aikaa, voittaa kaikki», ja niin
          kukaties tulee tässä tapahtumaan.
        </p>
        <p class="paragraph">
          Nyt oli aika äänioikeusasian esilleottamiseksi käsillä. Lopulla vuotta 1908
          sai maailma nähdä sen <span class="pageno" id="p152">[s.
          152]</span>kekseliään järjestelmän, jolla hallitus (<i>Andrassy</i>) koetti
          torjua tätä vaaraa: sarja takeita, moniäänisyysperiaate ytimenä. Mutta
          Unkarin eduskunnan jäinen levottomuus ei sallinut keskittymistä tähän
          kohtaan. Kansallinen turhamielisyys janosi uutta tyydytystä, ja äskeinen
          »Ausgleich» tarjosi sitä: eroamista <i>valtakunnanpankkikysymyksessä</i> —
          pankinhan ei <i>tarvinnut</i> olla yhteisen kauempaa kuin vuoteen 1910.
          Huolimatta kauppamaailman varoituksista katsoen Unkarin ilmeisiin etuihin
          yhteisyydestä, astuu siis vuoden 1910 lähestyessä »itsenäinen pankki»
          valtiollisten iskusanojen etualalle ja tämän kysymyksen pohjalla alkaa uusi
          kahnaus. Mutta se saa omituisen lopun: se hajoittaa hallituksen, keisari
          kutsuu ohjiin toisen taisteluministeristön, <i>Khuen-Hedervaryn</i>, alussa
          v. 1910, tämä hajoittaa eduskunnan ja muodostaa vanhan vapaamielisen
          puolueen jäännöksistä ja muutamista muista aineksista »kansallisen
          työpuolueen», jonka ohjelma panee pääpainon maan aineelliseen kehitykseen
          selvittämällä valtio-oikeudelliset riidat, jotka niin kauan olivat olleet
          Unkarilla kahleena jalassa.
        </p>
        <p class="paragraph">
          Kaksi kertaa ennen, pulmallisina aikoina, oli Hedervarin linnan isäntä
          kutsuttu Unkarin hallituksen johtoon (1894 ja 1903) ja häntä on mainittu
          »lentäväksi hollantilaiseksi», joka ei näyttäydy ennenkuin myrsky on oikein
          kova. Tällä kertaa oli hän käytännöllisellä ohjelmallaan saavuttava
          suurenmoisen voiton. Kesäkuun vaalit murskasivat pöyhkeilypolitiikan ja
          tuottivat hallituspuolueelle ehdottoman enemmistön, 255 ääntä varsinaisen
          Unkarin 413:sta. Pula oli selvinnyt, yhteinen pankki järjes<span
          class="pageno" id="p153">[s. 153]</span>tettiin uudelleen (maaliskuussa
          1911), saksa jäi komentokieleksi unioniarmeijan yhteisyyden tueksi — »67:t»,
          dualismin puoltajat, olivat voittaneet »48:n» irtaumishankkeen.
        </p>
        <p class="paragraph">
          Mutta onko olemassa mitään takeita etteikö taistelu leimahda uuteen
          liekkiin? Sitä on paras olla ennustamatta, sillä kansallisuusintoisten
          mielialojen kuumeviivan nousuja ei käy hevin ennalta arvaaminen. Että
          taistelu johtaisi unioninhajoamiseen, lienee kuitenkin tuskin luultavaa,
          yleisistä ja pätevistä syistä. Sellainen ratkaisu olisi näet liian
          ilmeisessä riidassa valtakunnanpuoliskain omien etujen kanssa. Unkarin
          pääministeri <i>Szell</i> vertasi niitä lokakuussa 1902 siamilaisiin
          kaksoisiin, joita ei voitu leikata erilleen ilman kummankin hengenvaaraa; se
          on voimakas sana, mutta siinä on totuutta pohjalla. Jo Itävallan
          aluemuodostuma pitkälle ulottuvine kaartohaaroineen (Galitsia ja Dalmatia)
          on mahdoton ilman Unkaria täytteenä: Unkari on sen maantieteellinen
          täydennys, jota se puolestaan ei voi luovuttaa. Mutta myöskään Unkaria ei
          hevin käy ajatteleminen yksinomaan omien jalkainsa varassa, siltä kun
          puuttuu luonnollista satamaa; ei edes vanhempi <i>Kossuth</i> voinut
          ajatella Unkaria erillisenä, vaan suunnitteli liittymistä Balkanin
          niemimaahan (ajatus, jota myöskin Benoist on käsitellyt). Mutta Itävalta ja
          Unkari täydentävät toisiaan myöskin taloudellisesti, teollisuusmaana ja
          peltomaana — niiden välinen kauppa lähenee 3 miljardia, mistä Itävalta saa
          suuremman hyödyn, ja ne tarvitsevat toisiansa poliittisestikin, saman
          slaavilaisen kansainmeren ympäröiminä. Voi siis asettua arvelevalle kannalle
          dualisti<span class="pageno" id="p154">[s. 154]</span>sen järjestelmän
          suhteen, joka houkuttelee heitä ottelemaan vyöttöpainia keskenään — kaksi
          ontuvaa, jotka kainalosauvoillaan rusikoivat toisiansa — mutta siitä ei
          liene epäilystä, etteikö vyö kestä, ainakin kunnes on saatu tehdyksi uusi,
          mahdollisesti parempi.
        </p>
        <p class="paragraph">
          On näet olemassa vielä yksi aihe, minkä vuoksi Itävallan ja Unkarin täytyy
          pysyä yksissä. Se näkökanta selittää myöskin kummankin maan koossapysynnän
          arvoituksen erikseen. Se asettaa laajemman kehän sen järjestyneen sisäisen
          sodan ympärille, jota tässä olemme tutkineet. Se on ulkopuolella omien
          kansojen tahtoa ja kansallisuustunteita suurpoliittisessa täytymyksessä.
        </p>
        <p class="paragraph">
          Olemme (ed. s. 103) katsoneet Itävalta-Unkarin valtakunnan säilymisen
          merkitystä yhdeltä näkökannalta, kun havaitsimme sen olevan Europan suojana
          itää ja takeena Balkanin niemimaan metelinpesistä uhkaavia vaaroja vastaan.
          Nyt pistää silmään, että se itse on uusi Europaa uhkaava metelinpesä. Tekee
          mieli nimittää sitä maanosamme toiseksi »sairaaksi mieheksi». Sen ehjänä
          säilyttäminen on siis samanlaatuinen yhteiseuropalainen tarve ja vähintään
          yhtä tärkeä kuin polisivalvonta Balkanilla. Sillä Europa pelkää häiriöitä
          rajoillansa, jos kaikki nämä kansat pääsevät valloillensa. Kenties
          pitävätkin muut suurvallat senvuoksi Itävalta-Unkaria nyttemmin ei
          ainoastaan vartijana ulospäin, vaan ehkä vielä enemmän maanosan rauhalle
          vaarallisten häiritsijäin sitojana sisäänpäin. Näiden seikkojen vuoksi
          täytyy sitä ylläpitää. Mutta tähän yhteiseen tarpeeseen yhtyy vielä aivan
          erityinen: Saksan. Suursaksalaisessa laajennusohjelmassa »Elbe-Eufrat»,
          johon tuon<span class="pageno" id="p155">[s. 155]</span>nempana palaamme, on
          Itävalta-Unkari kokonaisena ja yhteenkuuluvana yhtenä välttämättömänä
          jäsenenä. Siinä on valtakunnalla ehkä lopultakin kaikkein varmin takeensa.
          Sen suhde Saksaan on enemmän kuin liitto — se on henkivakuutus.
        </p>
        <p class="paragraph">
          Tällaisissa oloissa saa <i>dynastia</i>, hallitsijasuku, erikoisen
          merkityksen se kun on, niin sisään kuin ulospäin, valtakunnan ainoana
          elävänä ykseytenä ja siteenä. Kiistelevät kansat eivät ole tehneet keisari
          <i>Frans Josefin</i> kruunua helpoksi kantaa. Sen taakan painamana 63
          vuotta,<a href="#fn14" id="fnref14"><sup>[14]</sup></a> aina
          vallankumoukseen ja onnettomiin sotiin saakka valtioelämän kaikki vaihtelut
          kokeneena, mitä syvinten perhesurujen varjo piirteissään, nauttii
          keisarivanhus mieskohtaista arvonantoa, joka ehkä enemmän kuin mikään muu
          sisäinen side pitää valtakuntaa koossa, varsinkin kun hänen
          perustuslaillisuutensa, kärsivällisyytensä ja hyväntahtoisuutensa viime
          vuosien koettelemuksissa ovat omiansa vahvistamaan kunnioituksen ja
          uskollisuuden tunteita. Myöskin perintöruhtinas, arkkiherttua <i>Frans
          Ferdinand</i>, on tehnyt itsensä yhä enemmän tunnetuksi lujana ja
          päättäväisenä miehenä. Pelko romahduksen tapahtumisesta, kun näiden kahden
          valtion ja yhdeksän kansan vanha isäntä päättää päivänsä, on viime vuosina
          huomattavasti vähentynyt. Äkillisiä muutoksia vastaan on muuten osaltansa
          vakuutena itse hallinnon vanhanaikainen hitaus ja vakiintunut järjestys:
          »Suuremmassa mää<span class="pageno" id="p156">[s. 156]</span>rässä kuin
          muut valtiot», sanoo Schulthess 1909, on Itävalta-Unkari »sikermä
          hallintokoneistoja, joita pitää tasaisessa käynnissä hitaasti työskentelevä
          keskusvoimakone.»
        </p>
        <p class="paragraph">
          Albin Geyer tekee 1903 sen hienon huomautuksen, että »vanha historiallinen
          maa voi kantaa paljon, vaikkapa sen päällä moni tepasteleekin puisevin
          askelin». Tämä näkökohta ei kuitenkaan riittäisi antamaan uskoa Habsburgien
          valtakunnan tulevaisuuteen kansallisuusaatteen aikakautena, ellei olisi
          tuota historiallista tehtävää ja europalaista välttämättömyyttä. Tässä
          näemme suurvallan samassa valtiollisessa asemassa kuin yllämainitut (siv.
          145) pienet »kansaisvaltiot»: ne sijaitsevat kaikki ilmeisillä
          kahnauskohdilla, puskureina, ja niitä ylläpitää vähemmän oma voima, kuin
          tämä ulkoinen keskittävä <i>paine</i>.
        </p>
        <p class="paragraph">
          Se ei ole mitään organista valtioelämää.<a href="#fn15"
          id="fnref15"><sup>[15]</sup></a> Senvuoksi puuttuu siltä elämän
          kehittämismahdollisuuksia ja elämän sopusuhtaa. Itävalta on tuomittu
          raahaamaan vaivojansa aikojen halki. Se ei kykene elämään, eikä saa kuolla.
        </p>
        <hr>
        <p class="paragraph">
          Itävalta-Unkarin suurvallan huomataan siis lähemmin tutustuessa olevan
          ilmeinen anakronismi, <span class="pageno" id="p157">[s.
          157]</span>muinaisjäännös, ajassa, joka on löytänyt
          personallisuusperusaatteen myöskin valtioihin nähden. Niinkuin muinainen
          eläinlaji keskellä nykyajan eläinkuntaa on se jäänyt eloon alkeisemmalta
          <i>keskiaikaisen aluevaltion</i> kehitysasteelta nykyaikaisten
          kansallisvaltioiden keskuuteen. Tavallaan voimme siitä lukea vieläkin
          vanhemman tarinan — kertomuksen Babelin tornista, joka jäi keskeneräiseksi,
          kun kieltensekaannus kiipeili pitkin kaikkia seiniä.
        </p>
        <p class="paragraph">
          Että suurvaltakehitys ei ole mahdollista missä itse valtakunnan
          pystyssäpysyntä on pulmallinen kysymys, se on päivänselvää. Ontumalla ei
          päästä kilpa-ajopalkinnoille. Niinpä ei Itävaltaa määrää vaatimattomuuteen
          maailmanpolitiikassa ainoastaan merenrannikon ja laivaston puute. Se on
          merkitykseltään toisarvoinen seikka. Ratkaisevaa on, että sisäiset riidat
          lamaavat sen voiman, niin että ulkoista laajennuspolitiikkaa varten ei jää
          jäljelle juuri mitään, ja että nämä riidat toisaalta ovat juurtuneet liian
          syvälle, jotta voitaisiin uskaltaa etsiä niiden haihduttajaa tunnetun
          reseptin mukaan kääntämällä huomiota ulospäin.
        </p>
        <p class="paragraph">
          Kansallisuusvastakohdat vaikeuttavat valtakunnan ulkopoliittisia suhteita
          suoranaisestikin. Siinä on tsekkiläisten ja muutamien madjaarilaisten
          piirien viha saksalaisia vastaan saanut kolmannen ja korkeimman toimialansa
          (kuntien ja edustajakamarien yläpuolella). Yhtäältä katsovat he hyväksi
          käsitellä kolmiliittoa »pilallesoitettuna koruklaveerina» (<i>Kramarz</i>),
          toisaalta ovat he harjoittaneet suurpolitiikkaa omin päinsä tehdäkseen
          Böömistä yhdyssiteen Venäjän ja Ranskan välillä ja siten muuttaakseen
          rans<span class="pageno" id="p158">[s. 158]</span>kalais-venäläisen liiton
          ranskalais-slaavilaiseksi. V. 1901 olivat nämä hankkeet erittäin eloisia,
          niitä innostivat lännessä »Le Journal» ja monet arvokkaat ranskalaiset
          politikot (<i>Deschanel</i>), idässä venäläinen panslavistiseura, ja ne
          saivat näkyväisen ilmauksen noiden kolmen kansan veljestymisjuhlassa
          Pragissa lokakuulla. Nyttemmin lienee tämä kaunis ajatus haalistunut, viime
          vuosien kokemuksen jälkeen alkuperäisen liiton hauraudesta. Jäljellä on
          sentään Venäjän suosio tsekkiläisiä kohtaan näiden kamppailussa saksalaisia
          vastaan; niinpä sovintoyrityksen aikana 1910 kuului innokkaita venäläisiä
          ääniä, jotka neuvoivat tsekkiläisiä etteivät »sahaisi poikki sitä runkoa,
          jonka nojassa he itse istuvat» antautumalla »veljesmurhapolitiikkaan», joka
          tekisi heidätkin vastuunalaisiksi Itävallan sortosuunnitelmista serbialaisia
          vastaan (»Novoje Vremja» 30/10 1910).
        </p>
        <p class="paragraph">
          Jo tämä johtavan venäläisen sanomalehden lausunto osoittaa kuitenkin, että
          Itävalta-Unkari yhä otetaan lukuun oleellisena voimana suurpolitiikassa.
          Olisikin sangen suuri erehdys pitää tätä valtaa, joka voi panna liikkeelle 2
          miljonaa sotilasta, mitättömänä suureena. Olkoon että se on raajarikko
          suurvaltain keskuudessa, ja ettei sitä senvuoksi nähdä niillä teillä missä
          vallan palkka kangastaa suurimpana nykyajassa — sotilasparaatissa Pekingiä
          vastaan oli se viimeisenä rivissä, vain 50 miehen edustamana —: Europan
          vaakaan laskee se kuitenkin vielä hyvän miekan painon eikä vain
          itsesäilytystä, vaan niiksi ollen kasvuakin varten. Sillä on näet määrätty
          laajennusohjelma sillä suunnalla, minne sen näköala ylimalkaan on rajoitettu
          Balkanin niemimaalla.
        </p>
        <span class="pageno" id="p159">[s. 159]</span>
        <p class="paragraph">
          V. 1878, Berlinin-sopimuksen 25. artiklan nojalla (<i>Staatsarchiv
          XXXIV</i>, n:o 6773) Itävalta-Unkari sai oikeuden miehittää <i>Bosnian</i>
          ja <i>Herzegovinan</i>. Samalla kertaa, saman artiklan nojalla,
          valtuutettiin se pitämään varusväkeä turkkilaisen ohella <i>Novipasarin</i>
          kihlakunnassa (»sandshakissa»), joka on miehitysalueen eteläinen jatko,
          Serbian ja Montenegron välinen vaaja, sekä rakentamaan sen kautta teitä
          Mitrovitsaan, mistä rautatie jo kulki Yskybiin ja sieltä Vardarin laaksoa
          pitkin Salonikiin. Lisäksi nimitettiin Itävalta, sopimuksen 29. artiklan
          nojalla, jonkinlaiseksi meripolisiksi Montenegrolle. Tämä asema oli vankka
          sekä sinänsä että niiden mahdollisuuksien takia, joita se avasi. Sen
          ensimäinen vaikutus oli, että Serbia ja Montenegro joutuivat Itävallan
          kaksoiskotkan siipien varjoon. Varusjoukot Novipasarissa, joiden
          sijoittamista Itävalta ei laiminlyönyt, katkaisivat Serbian tien merelle
          samoin kuin veljesmaahankin ja asettivat sen hervottomana Itävallan
          taloudellisen vaikutuksen alaiseksi (»sikasota»); habsburgilaisen keisarin
          monien arvonimien joukossa on myöskin »Serbian suurvoivoodi», ja arvellaanpa
          että tämä suojelusoikeus vahvistettiin salaisella sopimuksella 1882. Mutta
          tämän yli siirtyy katse pitkin Moravan ja Vardarin laaksoja
          <i>Salonikiin</i>, jonne bosnialainen rautatielupakin viittasi: toinen
          rannikko ja toinen suursatama (Triestin ohella) rannoista köyhimmälle
          suurvallalle ja samalla yksi maailmankaupan luontaisia suuria valtimoita —
          sillä Salonikista on suora tie Smyrnaan ja Sueziin.
        </p>
        <p class="paragraph">
          Näin on maailma tottunut katsomaan <i>Makedoniaa</i> Itävalta-Unkarin
          pyrintöpiiriksi ja varatuksi <span class="pageno" id="p160">[s.
          160]</span>perintöosuudeksi Turkin kuolinpesästä. Vuoden 1878 neuvotteluissa
          Venäjän kanssa lausui Andrassy kerran tämän ohjelman suoraan julki, eikä
          Venäjä siitä pitäen tätä tunnustusta silmistään jättänyt. Myöskin
          pyrkimyksinensä kaikkialla läsnäoleva Englanti on ottanut tämän kehityksen
          laskelmiinsa ja lienee mahdollisesti kysymykseentulevaksi vastavedoksi
          ajatellut <i>Suda</i>-lahden miehittämistä Kreetan pohjoisrannikolla — joka
          muuten on sopivalla paikalla sillekin varalle että Venäjä pääsisi vapaasti
          liikkumaan Dardanellein salmessa.
        </p>
        <p class="paragraph">
          Kauan näyttivät kuitenkin nämä hankkeet jäävän todellista pohjaa vaille.
          Itävalta ei käyttänyt hyväkseen edes rautatienrakennuslupaa, vaan tyytyi
          vain Bosnian ja Herzegovinan olojen järjestelyyn. Yleisesti onkin
          tunnustettu, että se täällä (varsinkin valtakunnanrahaministeri v.
          <i>Kallayn</i> toimesta) on suorittanut huomattavan kultturityön. Vasta
          Kreikan-Turkin sodan levottomana vuonna 1897 näyttää se kiinnittävän enemmän
          huomiota suuriin kysymyksiin, ja silloinkin vain vahvistaakseen status quon
          (silloisen olotilan); sitä tähtäsivät näet vuoden kuluessa tehdyt sopimukset
          sekä Italian (Albanian vuoksi) että ennen kaikkea Venäjän kanssa.
        </p>
        <p class="paragraph">
          Vuodesta 1897 olivat näinollen molemmat vastustajat Itävalta ja Venäjä
          yksistä puolin Balkanin rauhan takuumiehinä. Tämän sopimuksen merkitys
          kasvoi sitä mukaa kuin <i>Makedonian kysymys</i> nyt alkoi tulla
          päiväjärjestykseen.
        </p>
        <p class="paragraph">
          Toista vuosikymmentä on tämä kysymys ollut yhtenä Europan päähuolia. Joka
          kevät on se palannut niinkuin »valtiollinen heinäkuume» (Schiemann), <span
          class="pageno" id="p161">[s. 161]</span>milloin ankarampana, milloin
          lievempänä. Sen ymmärtämiseksi on otettava huomioon Balkanin niemimaan
          kansatieteellinen omituisuus: slaavilainen rotujuova (bulgarialaisia ja
          serbialaisia) leveysasteen ja slaavilaisvastainen meridianin suuntaan
          (helleenejä ja romanialaisia: muinaisen Kreikan ja Rooman myöhäisiä
          jälkeläisiä). Näiden välisenä maantieteellisenä leikkauskohtana on Makedonia
          luonnollisena polttopisteenä niiden katkeralle kamppailulle kansallisuuden
          nimessä.<a href="#fn16" id="fnref16"><sup>[16]</sup></a> Täällä kohtaavat
          siis toisensa kreikkalaisten, bulgarialaisten ja serbialaisten lähimmät
          suurvalta-unelmat nousten toisiansa ynnä turkkilaista isäntää vastaan. Mutta
          slaavilaisten takana seisoo Venäjä, ja slaavilaisvastustajain takana monien
          slaavilaisten holhooja, Itävalta. Makedonian kysymys on siis uusi
          keskipakoisvoiman synnyttämä irtaumisliike niinkuin niin moni entinen Turkin
          valtakunnassa, mutta monien pyyteiden hämmentämä: ensinnäkin kreikkalaisten,
          serbialaisten ja bulgarialais<span class="pageno" id="p162">[s.
          162]</span>ten taholta näiden paikalliskahnauksissa — sitten Itävallan ja
          Venäjän puolelta suurpoliittisessa jännityksessä.
        </p>
        <p class="paragraph">
          Kysymyksen kehittyminen oli seuraava. Suuri kahnaus verhottiin
          yhteistoiminnan politiikkaan — edellyttämällä toisten suurvaltain
          valtuutusta — paikallista vastaan, joka kävi yhä melskeisemmäksi. V. 1902
          puhkesi ilmikapina Turkkia vastaan, ja 1903 alkoivat takuuvallat sekaantua
          asiaan: ensin uudistusohjelmalla (Wienissä helmik.), mutta pian suoranaisen
          väliintulon muodossa (Mürzstegissä lokakuussa). Niinpä ajettiin läpi, että
          turkkilainen käskynhaltija Makedoniassa saisi rinnalleen venäläisen ja
          itävaltalaisen »siviliasiamiehen», sekä että europalainen kenraali
          europalaisten upseerien avulla johtaisi santarmistoa. Keväällä 1904 oli tämä
          koneisto käynnissä. Mutta kun levottomuutta jatkui, vaihdettiin
          venäläis-itävaltalainen valtuus suurvaltain yhteiseen esiintymiseen
          toukokuussa 1905, ja alussa vuotta 1906 oli välityskoneistoa lisätty
          neljällä »finanssineuvoksella» muiden suurvaltain puolelta.
        </p>
        <p class="paragraph">
          Tässä ilmenee Englannin kasvava vaikutus. Jo Mürzstegissä oli sillä ollut
          kätensä mukana; nyt lähestyy se Venäjää yhä enemmän, ja syksyllä 1907
          solmitaan sopimus, joka uhkaa livahuttaa Itävallan pois ensimäisestä rivistä
          Balkanin-politiikassa. Vuotta ennen oli myöskin Serbia yrittänyt
          taloudellisesti vapautua, rohjennut ryhtyä tullisotaan suuren naapurinsa
          kanssa ja todella onnistunutkin löytämään uuden kauppapoliittisen suunnan,
          niin että Itävalta kahdessa vuodessa supistui 90:stä 15 prosenttiin sen
          vientimarkkinoista. Näin ollen on selitettävissä, <span class="pageno"
          id="p163">[s. 163]</span>että Itävalta-Unkarin uusi ulkoasiainministeri,
          vapaaherra <i>Aehrentha!</i> — nojautuen myöskin vuoden 1907 »Ausgleichiin»
          Unkarin ja Itävallan välillä — katsoo ajan tulleen aktiviseen toimintaan. V.
          1906 oli Bosnian päärata valmistunut Novipasarin rajalle (Uvatsiin); uutena
          vuonna 1908 sai maailma kuulla, että Itävalta nyt oli käyttänyt oikeuttansa
          ja sulttaanin kanssa sopinut 19 peninkulman pituisen rautatien
          rakentamisesta »sandshakin» halki. Tämä kulkuneuvopolitiikka merkitsi
          lujempaa otetta molempiin serbialaisiin pikkuvaltioihin — muistuttaen
          Englannin politiikkaa buurivaltioiden suhteen Etelä-Afrikassa — ja pienen
          Uvatsista Mitrovitsaan ulottuvan yhdysradan takana häämötti laajempi yhteys:
          Wien—Saloniki.
        </p>
        <p class="paragraph">
          Nyt syntyi levottomuutta suurpoliittisessa leirissä. Venäläis-itävaltalainen
          yhteistoiminta ja sovinto on lopussa; Venäjä esittää heti
          rautatiepoliittisen vastavedon Tonavan—Adrian-radan muodossa (Nischin ja
          Mitrovitsan kautta Antivariin), mikä kuitenkin toistaiseksi on pysähtynyt
          paperille, ja liittyy kesäkuussa 1908 (hallitsijakohtaus Tallinnassa)
          Englantiin likeisemmin kuin milloinkaan ennen, yhteisen ja kiinteämmän
          Makedonian-politiikan perustalla. Suoranaisena vastauksena tähän on tapaus,
          joka äkkiä muuttaa kaikki: nuorturkkilaisten vallankumous. Eivät ainoastaan
          uudet suunnitelmat jouda nyt hyllylle, vaan myöskin toimessa oleva
          kansainvälinen hallinto Makedoniassa (uudistettu kuudeksi vuodeksi
          maaliskuussa 1908) pyyhkäistään pois, ja koko kysymys katoaa näköpiiristä.
        </p>
        <p class="paragraph">
          Mutta sijalle nousevat <i>Bosnian kysymyksen</i> vielä <span class="pageno"
          id="p164">[s. 164]</span>vaarallisemmat pilvet. Kun vapaa Turkki kutsui
          myöskin itävaltalaisten miehittämät alueet valtiopäiville Konstantinopoliin,
          ei väliaikaista tilaa voinut kauempaa jatkua. Kirjelmässä
          ulkoasiainministerilleen 5. lokakuuta 1908 »ulotti» keisari Frans Josef
          »suvereenioikeutensa» Bosnia-Herzegovinaan (asiakirjoja Schultessin
          julkaisussa, s. 270 ja seur.). Miehittäminen oli saavuttanut
          tarkoitusperänsä, valtakuntaan-yhdistämisen. Mutta heti ollaan valmiita
          maksamaan siitä hintaa; Itävalta poistaa varusväkensä Novipasarista ja
          jättää sandshakin takaisin sulttaanin häiritsemättömään valtiuteen — jolloin
          myöskin rautatiesuunnitelma tuntuu raukeavan.
        </p>
        <p class="paragraph">
          Tämä toimenpide repi viimeisenkin verhon 1897 tehdyn sopimuksen yltä ja
          paljasti vihamielisen vastakkaisuuden, joka kinan jatkuessa sai
          mieskohtaisen »kaksintaistelun» muodon Itävallan ja Venäjän
          ulkoasiainministerien välillä. Turkki toimeenpani itävaltalaisten tavarain
          hylkimisen, Venäjä työnsi Serbiaa edellään sodanuhkauksena Itävaltaa
          vastaan, eikä kukaan saattanut erehtyä siitä, etteikö Englanti seisonut
          takana. Vaadittiin kansainvälistä kongressia, kuten rikotun Berlinin
          sopimuksen syntyessäkin. Myöskin Italia, haluten »korvausta», asettui tälle
          puolelle. Ainoastaan Saksa seisoi »Nibelungen-uskollisuudessa»
          liittolaisensa puolella; ja sen vakavat varoitukset Pietarissa maaliskuulla
          1909 saivat pilvet hälvenemään. Venäjä peräytyi, silloin eikä käynyt sotaa
          ajatteleminenkaan: suurvallat hyväksyivät yhdistämisen, ja pieni Serbia,
          pettyneenä kaikissa tulevaisuustoiveissaan, sai jälleen ryömiä Itävallan
          jalkoihin. Ainoastaan Montenegron onnistui saada voitok<span class="pageno"
          id="p165">[s. 165]</span>seen vapautuminen Itävallan holhuun-alaisuudesta
          Berlinin sopimuksen 29. artiklan mukaan.
        </p>
        <p class="paragraph">
          Viimeksimainittu oli uusi uhraus, jonka Itävalta sai tehdä yhdistämisen
          vuoksi. Eivätkä uhraukset pysähtyneet siihen. Lopullisessa sopimuksessa
          Turkin kanssa, joka tehtiin jo helmikuussa 1909 (painettu
          <i>Geographen-Kalenderissa</i> v. 1910, s. 51 ja seur.), oli se sitoutunut
          maksamaan yli 40 milj. kruunua käteistä turkkilaisten sikäläisten
          valtiontilusten lunastamiseksi, lisäksi tekemään Turkille edullisen
          kauppasopimuksen sekä periaatteessa luopumaan postinhoidosta ja
          »kapitulationeista» (sopimuksesta, jonka mukaan sen Turkissa oleskelevat
          alamaiset olivat vapautetut Turkin oikeusviranomaisten tuomiovallasta).
          Tämän lisäksi tulivat vihdoin turkkilaisen tavarainhylkimisen,
          boikottauksen, aiheuttamat vahingot ja sangen suuret kustannukset
          sotavalmeudesta.
        </p>
        <p class="paragraph">
          Epäilemättä on vuoden 1908 politiikka kohottanut valtakunnan arvoa ulospäin.
          Yleensäkin saapi sen ulkopolitiikasta aivan toisen levollisuuden ja lujuuden
          kuvan kuin sisäisestä historiasta; samoinkuin delegatsionien istuntojen
          leimana on arvokkuus, jota turhaan etsii valtiopäiviltä. Keisarin ja
          ulkoministerin personien edustama valtakuntayhteys astuu tässä esille.
          Nythän saikin maailma nähdä todellisen toimen, ilmauksen päättäväisyydestä
          ja voimasta, aivan erikoisesti yllättävän kun se tuli juuri hajaannuksen
          pääpesästä valtakuntasikermässä. Ei kummakaan, että vanha varovainen Europa
          ällistyi ja että Aehrenthalia ruvettiin pitämään »Europan mustana hevosena»!
          Mutta kun huumaukset haihtuvat ja historia tekee tilinpäätöksen, niin
          nähdään kenties että hinta ei <span class="pageno" id="p166">[s.
          166]</span>ole ollut kohtuullisessa suhteessa saatuun tavaraan. Missään
          tapauksessa ei uusi alue tule edistämään valtakunnan-yhteyttä. Sen väestö on
          slaavilais-serbialaista ja sellaisena saksalaisvihollista; eikä se
          vitkastellut näiden tunteiden ilmaisemista, kun sen uudet maapäivät kesällä
          1910 kokoontuivat.
        </p>
        <p class="paragraph">
          Suhteet vieraisiin valtoihin, jotka Bosnian-kahnauksen takia joutuivat
          räikeään valoon, palasivat vasta vähitellen vanhoihin uomiin. Kauimmin kesti
          närkkä <i>Venäjää</i> vastaan: vastaponnahdus ystävyydestä 1897, samoin kuin
          vuosikymmen sitä ennen oli vastapontta ystävyydestä Reichstadtissa 1876,
          joka puolestaan höllytti Krimin-sodan jälkeisen ankaran jännityksen — kuten
          näkyy, säännöllinen luode ja vuoksi, kuten sopii odottaakin naapurien
          kesken, joiden väliset rajat ovat luonnottomat (Galitsiassa) ja jotka
          kilpailevat samasta päämäärästä (Balkanilla). Nyrpeys Pietarissa ilmeni m.
          m. sillä tavoin, ettei yksikään suuriruhtinas saapunut keisarin riemujuhlaan
          Wieniin 1908, ja että tsaari Nikolai matkallaan Italiaan 1909 karttoi
          Itävalta-Unkarin alueita. Vasta maaliskuussa 1910 palautettiin säännölliset
          suhteet, joten Wien ja Pietari jälleen saattoivat keskustella toistensa
          kanssa ilman Berlinin tai Parisin välitystä.
        </p>
        <p class="paragraph">
          Heti senjälkeen, kuningas Edwardin kuoltua, parani suhde <i>Englantiin</i>,
          joka selkkauksessa varmaankin oli kärsinyt suurimman vahingon; sillä
          Englannin julkivihollisuus loukkasi Itävaltaa sitäkin enemmän, kun tässä
          kahnaukselta tyyten puuttuu asiallista pohjaa — vaikkakin Wienissä kyllä
          ymmärrettiin, että Englannin uhkauksen todellinen osoite oli Berlini.
        </p>
        <span class="pageno" id="p167">[s. 167]</span>
        <p class="paragraph">
          Kahnauksen tärkein ja pysyvä tulos on jo kolme vuosikymmentä kestäneen
          liiton lujittuminen <i>Saksan</i> kanssa. Saksan epäitsekäs valmeus
          täyttämään liitosta johtuvat äärimmäisetkin velvoitukset — vastineeksi
          Itävallan esiintymiseen sen »loistavana varamiehenä» Algecirasissa 1906 —
          vaikutti suotuisasti semmoisillakin tahoilla, joilla liittoa oli vanhastaan
          vastustettu. Niinpä oli unkarilainen sanomalehdistö, joka vielä 1906 pahasti
          muristen uumoili Saksan vastarintaa irtaumispuuhissaan, nyt tulvillaan
          kiitollisuuden-ilmauksia liittolaisen kunniaksi. Syksyllä 1910 sai se uuden
          aiheen samanlaiseen tyydytykseen, kun berliniläiset pankit yhdessä
          wieniläisten kanssa välittivät suuren unkarilaisen lainahankkeen, joka
          Parisissa oli mennyt karille valtiollisista syistä: kahnauksen maininki,
          joka saattoi ranskalaissuosion Budapestissä laimenemaan. Niinpä on
          Saksan-Itävallan liitto Bosnian-kahnauksen johdosta tiivistynyt
          kiinteämmäksi yhteydeksi kuin milloinkaan ennen: vankimmaksi realiteetiksi
          (tosiolioksi) Europan nykyisessä kansainvälisessä tilanteessa.
        </p>
        <p class="paragraph">
          Sitävastoin paljasti kahnaus vielä kerran toiseen liittolaiseen yhdistävien
          siteiden konesaumoja. Tätä on sattuvasti kuvattu siten, että Itävalta ja
          <i>Italia</i> eivät voi elää yksissä muutoin kuin joko liittolaisina tai
          vihollisina. Niiden välillä ei ole ainoastaan Irredenta, vaan myöskin
          kilpailevia pyrkimyksiä Balkanin niemimaalla: niin ilmeisessä yhteydessä
          että irredentismi vaikenee heti kun Italialle ilmestyy toiveita Balkanilla,
          mutta »viriää kuin vihuri italialaisten asumilla rannikoilla», kun nämä
          toiveet pettyvät (Blaskovich). Uusitut mieskohtaiset uskollisuuden<span
          class="pageno" id="p168">[s. 168]</span>vakuuttelut (viimeksi syksyllä 1910
          ulkoministerien kohtauksessa) verhoavat yhä heikommin näitä oleellisia
          tekijöitä (vrt. tuonnempana s. 202). Miten arkaluontoinen suhde on, on
          käynyt ilmi Italian nykyisessä sodassa Turkkia vastaan; Itävalta lienee jo
          kahdesti tehnyt muistutuksia Italialle (sotatoimia vastaan Albanian
          rannikolla ja Egeanmerellä, loka- ja marraskuussa 1911). Alkaa yhä enemmän
          näyttää siltä, että tämän liiton päivät ovat luetut.
        </p>
        <p class="paragraph">
          Ulkopolitiikan alalla on jäljellä vain huomautus, että suhteita
          <i>Ranskaan</i> vain samentaa suurpoliittinen ryhmittyminen eri leireihin,
          että suhde <i>Turkkiin</i> on parantunut sitä mukaa kuin suhde Italiaan on
          huonontunut sekä että samat suunnitelmat Makedonian suhteen saattavat
          Itävallan ehdottomaan vastakkaisuuteen <i>Bulgarian</i>, voimakkaimman
          Balkanin-valtion kanssa — huolimatta likeisestä yhteistoiminnasta uhkaavina
          lokakuunpäivinä 1908.
        </p>
        <hr>
        <p class="paragraph">
          Itävalta-Unkarin toiminnan Bosnian kysymyksessä sopisi kenties, kaikesta
          huolimatta, katsoa olleen hintansa arvoisen, jos sen todella olisi
          onnistunut kääntää riitelevien kansallisuuksien katseet niiden omista
          huolista ja vaatimuksista suureen valtioon kuulumisen etuihin. Sen pahempi
          on tämmöisiä merkkejä tuskin havaittavissa. Teko tuli mahdolliseksi
          pääkansojen kannatuksen avulla, saksalaisten vahvistaakseen siteitä Saksan
          kanssa, unkarilaisten nöyryyttääkseen slaavilaisia; ja tuskin oli muuta
          puoluetta kuin radikalien tsekkiläisten (<i>Kramarz</i>), <span
          class="pageno" id="p169">[s. 169]</span>joka suorastaan sitä vastusti (nämä,
          kuten sosialidemokraatitkaan, eivät ottaneet osaa keisarin juhlimiseen
          1908). Mutta sen jälkeen näyttää kaikki palanneen entisiin uomiinsa — aina
          siihen saakka, että viimeiseltä (marraskuussa 1911) on saatu nähdä
          <i>koirapiiskaa</i> käytettävän todistuskappaleena eduskuntakeskusteluissa
          Franzensringin varrella!
        </p>
        <p class="paragraph">
          Valtakunnan kannattajat odottavat kaipauksella sitä päivää, jolloin nämä
          hillittömät kansat ovat löytäneet jonkun mahdollisen elämisen-muodon, kuten
          uskonnolliset suunnat Saksan valtakunnassa, ja »rotuimperialismi» on
          alistunut terveen taloudellisen politiikan alle, joka voimakkaasti ottaa
          vaarin rikkaan maan ja suotuisan aseman eduista, ei vähimmin itämaiseen
          kauppaan nähden (Blaskovich, Sieger). Näiden toiveiden kannalta on
          valtakunnan suurpoliittinen vierailunäytäntö 1908 katsottava toiseksi
          voitoksi, niinkuin Itävallan valtiosäännön kansanvaltaistuttaminen 1907 oli
          ensimäinen. Mikään ei tahdo auttaa kansallisuuskiihkon kuumetta vastaan. Se,
          joka tietää, että yhteenkuuluva kansallisuus on nykyaikaisen valtion
          <i>sielu</i>, ymmärtää myöskin, että mikään ei <i>voi</i> auttaa — ainakaan
          ei ennenkuin pikkukansojen kamppailu tilasta on alkanut pysähtyä
          siedettäviin rajoihin, niin että liittorakennus on voitu pystyttää.
        </p>
        <p class="paragraph">
          Valtakunnan ongelma ei siis ole mitään muuta eikä vähempää kuin itse
          yleisvaltion pienoiskoossa: ongelma, miten eri ihmisrodut ovat totutettavat
          korkeampaan valtiolliseen yhteyteen. Näin vaivanalainen tehtävä sisäänpäin
          ei jätä mitään voiman ylijäämää itsenäisiin tehtäviin ulospäin. Mutta se voi
          kyllä <span class="pageno" id="p170">[s. 170]</span>sopeutua jatkuvaan
          elämään valtiokerhon palveluksessa; »salpanako pangermanismin ja
          panslavismin välillä» (Blaskovich) vaiko avaimena edelliseen, sen
          tulevaisuus ratkaiskoon. Lienee myöskin ajateltavissa, että se ajan oloon
          voi saada vielä yhden tai toisen kansan tai kansanrippeen kuormaansa. Se
          vain vielä räikeämmin osoittaisi sitä omituista valaistusta, jonka historian
          ylväs iva nyttemmin on levittänyt valtiokerhon vanhimman ja arvokkaimman
          jäsenen ylle, tekemällä sen maista jonkinlaisen kaatopaikan valtiokerhon
          pienille rauhanhäiritsijöille...
        </p>
        <p class="paragraph">
          Tämä on päävaikutelma, jolla me eroamme tästä omituisesta
          suurvaltamuodostumasta, joka elää valtiollisen välttämättömyyden,
          historiallisen perimyksen ja juoksevan virran varassa, mutta jolta puuttuu
          ainoa tarpeellinen: kansallinen personallisuus.
        </p>
      </div>
      <div class="chapter">
        <h2 id="chapter4">IV. Italia</h2>
        <span class="pageno" id="p171">[s. 171]</span>
        <p class="argument">
          Historiikki. — Ulkoinen yhdyntä. — Sisäinen hajaannus: eduskuntaelämä. —
          Yleinen morfologia. — Kaupallinen asema. — »Siamo poveri». — Ulkopoliittinen
          suunnan-etsintä: eri ohjelmat. — Vastoinkäymisiä siirtomaapolitiikassa. —
          Taloudellinen taistelu Ranskaa vastaan. — Uusi suunnan-etsintä. — Suhde
          Itävaltaan ja Turkkiin: <i>Albanian</i> ja <i>Tripolin</i> kysymys. — Sota
          1911. — Uudistuksia ja tulevaisuudentoiveita.
        </p>
        <p class="paragraph">
          Vanhimman luota Europan tämänaikaisia suurvaltoja käännymme nyt nuorimman
          puoleen. Ne ovat molemmat menneinä aikoina kuuluneet yhteen keisarikruunun
          loistossa; ne seisovat nyt jälleen rinta rinnan kolmiliiton suojassa. Mutta
          näiden molempain yhtymäkausien välillä — ja keskelläkin — on pitkiä
          pakollisten ja puolittaisten yhdyntäin jaksoja, ja on ollut aikoja, jolloin
          itävaltalaisten saksalainen nimi on italialaisten korvissa ollut kaikkein
          vihattavin.
        </p>
        <p class="paragraph">
          Itse asiassa on italialainen suurvalta irroitettu itävaltalaisesta,
          saavutettu sen kustannuksella. Pitkät ajat oli Itävallan käsi ollut raskaana
          Italian päällä, välittömästi tai välillisesti; Itävalta ensi sijassa oli
          vanhoillisen Europan takuumiehenä Apenninien niemimaan valtiollisesta
          hajaannuksesta ja riippuvaisuu<span class="pageno" id="p172">[s.
          172]</span>desta. Itävaltaa vastaan kohdistui senvuoksi ensi sijassa tämän
          kolminainen taistelu kansallisen yhdynnän, kansallisen vapauden ja
          valtiollisen vapauden puolesta.
        </p>
        <p class="paragraph">
          Mutta tämän kamppailun saattamiseksi voittoon saakka eivät riittäneet
          niemimaan hajalliset voimat eikä Savoijan hallitsijahuoneen mahti.
          Tarvittiin tukea ulkoapäin, ja tämä tuki löydettiin ensin Napoleon III:n
          Ranskasta, sitten Wilhelm I:n Preussista.
        </p>
        <p class="paragraph">
          Meidän ei ole tarvis viipyä siinä, kuinka <i>Cavour</i> voitti Ranskan
          suosion yhtymällä sen politiikkaan Krimin-sodassa 1855; mitenkä sodassa
          Itävaltaa vastaan Ranskan aseellisella avulla ensimäinen askel Italian
          yhdyntään otettiin 1859; kuinka ryöppy vyöryi kautta maan kansankapinain ja
          Garibaldi-retkien muodossa, kunnes Viktor Emanuel saattoi ottaa Italian
          kuninkaan nimen 1861; mitenkä uudessa sodassa Itävaltaa vastaan Preussin
          aseellisella avulla Venetsia voitettiin 1866; ja kuinka Saksan Ranskasta
          saavuttamien voittojen varjossa työ saatettiin loppuun maallisen
          kirkkovaltion valloituksella 1870. Mutta yksi piirre tässä yhdistämistyössä
          kiinnittää erikoista huomiota: sitä ei ole suoritettu omalla voimalla.
          Syrjäisten on täytynyt tukea Italiaa kainaloista. Saksa kulki yksin ja
          ylväänä »veren ja raudan» läpi kansalliskysymyksensä ratkaisuun; ohjelma
          <i>»Italia farà da se»</i> — Italia omille jaloilleen — teki vararikon 1849,
          nykyisen Italian on täytynyt käyttää vankkoja auttajia, Ranskaa
          yhteysrakentonsa nurkkakiviä, Saksaa perustan välikiviä varten. Se on ollut
          näistä riippuvainen siinä määrässä, että se niiden rinnal<span
          class="pageno" id="p173">[s. 173]</span>lakin on kärsinyt tappioita; niinpä
          voitettiin italialainen siipi Solferinon luona 1859, kun ranskalainen voitti
          taistelun, samoin Italian sotavoima sekä maalla että merellä 1866, kun
          Preussi voitti sodan. Omien tappioiden ja liittolaistensa voittojen kautta
          on kulkenut Italian tie yhdyntään — sama »via lacrymosa», kyynelpolku, kuin
          Kreikan tie vapauteen.
        </p>
        <p class="paragraph">
          Tämä piirre lyö jo alusta heikkouden leiman uuteen suurvaltaan. Tuntuu kuin
          ei aika vielä olisi ollut kypsä kun Cavour antoi merkin; tiedetäänkin, että
          hän itse ajatteli työn suorittamista kahdessa erässä, niin että alussa
          tyydyttäisiin Italian pohjoisosan yhdistämiseen. <i>»S'è fatta l'Italia, ma
          non si fanno gl' Italiani»</i> — Italia on valmis, eivät italialaiset —
          lausui Mazzimo A' Azeglio v. 1866; ja kysyä sopii, eikö tämä arvostelu pidä
          paikkaansa vielä nytkin, jolloin kansa on saanut miespolven ajan kasvaakseen
          siihen valtioykseyteen, jonka konjunkturit sille lahjoittivat.
        </p>
        <p class="paragraph">
          Italia on valmis. Ulkoinen yhteys, maan- ja kansatieteellisellä pohjalla, on
          perusteellisemmin toteutettu kuin juuri missään muualla. Niinpä on tällä
          suurvallalla mitä luonnollisinten rajain etu meressä ja Alpeissa.
          Rajakehässä on vain kaksi huomattavan heikkoa kohtaa, nimittäin ne, missä
          raja kulkee Ticinon ja Adigen laaksojen poikki. Siellä aukenee maahan
          johtavia luontaisia teitä, joita nykyään osoittavat suuret kansainväliset
          rautatielinjat S. Gotthardin (vuodesta 1882) ja Brenner-solan kautta
          (vuodesta 1867); samalla kertaa on niillä kohdin rajassa mutkia, jotka
          muodostavat vieraiden valtain lahdelmia italialaisella alueella. Lago
          Maggioren järvi toisessa, <span class="pageno" id="p174">[s.
          174]</span>Veronan sola toisessa laaksossa naamioivat vain näennäisesti
          näitä terveiden rajaperiaatteiden rikkomuksia.
        </p>
        <p class="paragraph">
          On erittäin opettavaista, että juuri näissä paikoin tavataan jäljelläolevat
          aukot Italian kansallisessa yhteydessä ulospäin. Molempia jokilaaksoja
          myöten on näet italialainen aines levinnyt nykyiseen Sveitsin kanttooniin
          Ticinoon ja itävaltalaisen kruununmaan Tyrolin (Trentinon) eteläosaan.
          Täällä ei siis kokoomustyö ole vielä loppuunsuoritettu. Sama on laita
          Itävallan »Litoralessa» Adrian rannalla; niinikään Ranskan puolella Nizzassa
          ja rajamerillä, missä Korsika vielä kuuluu Ranskan ja Maltan saariryhmä
          Englannin alueihin. Mutta sitä kansanosaa, joka asuu valtakunnan
          ulkopuolella vapauttamattomassa Italiassa (<i>Italia irredenta</i>), on
          kaikkiaan, kaikkein korkeimman laskelman mukaan, tuskin 1⅔ miljonaa;
          Tunisissa, Argentinassa ja Yhdysvalloissa olevat siirtolaiset
          mukaanluettuina laskettiin 1901 virallisesti 3⅓ miljonaa italialaista
          oleskelevan ulkopuolella kotimaata, hiukan yli 10 %. Jos sitten tarkastamme
          kansallisuuden ehjyyttä valtakunnanrajain sisällä, niin tapaamme muutamia
          pieniä saksalaisia kielisaaria Venetsiassa ja ranskalaisia laaksoja
          Piemontin alpeilla, kreikkalaisia siirtoloita Apuliassa ja Venetsiassa,
          albanialaisia ja serbialaisia asutuksia Adrianrannalla, slovenilaista ja
          furlanilaista sekarotua Friaulissa; mutta vaikka lasketaan mukaan Italiassa
          asuvat kultturikansoja edustavat ulkomaalaiset (puoleen miljonaan nousevaa
          vuotuista matkustajamäärää tietenkään huomioonottamatta), ei näiden
          yhteenlaskettu määrä nousse paljoa yli 300 000, siis ei täydelleen yhteen
          <span class="pageno" id="p175">[s. 175]</span>prosenttiin, jota paitsi ne
          äidinkielensä ohella melkein kaikki puhuvat italiaa.<a href="#fn17"
          id="fnref17"><sup>[17]</sup></a>
        </p>
        <p class="paragraph">
          On siis ilmeistä, että nykyinen Italia tyydyttää kansallisuusperiaatteen ja
          maantieteellisen yksilöllisyyden vaatimukset sangen suuressä määrässä. Se on
          kansallisvaltio luonnollisen kehyksen sisässä, yhtä hyvä kuin mikä muu
          tahansa. Siinä on ratkaiseva erotus ja yhtä ilmeinen etu Itävaltaan
          verraten. Apenninien niemimaan suurvalta perustuu omassa kodissaan
          itsenäisesti elävään personallisuuteen. Sikäli on se täysin meidän aikamme
          terveiden valtioaatteiden tasalla.
        </p>
        <p class="paragraph">
          Myöskin uskonnollisessa suhteessa eroaa se edukseen Itävalta-Unkarista,
          sillä katolinusko vallitsee vielä kansan mieliä melkein kilpailijatta. Mutta
          tässä suhteessa tulee lisäksi omituinen seikka, joka on omiaan suuressa
          määrässä tekemään tyhjäksi uskonyhtäläisyyden edun. Siitä saakka kuin valtio
          v. 1870 supisti paavin-istuimen valtakunnaksi, joka ei ole tästä maailmasta,
          siitä saakka ovat valtio ja kirkko viholliskannalla keskenään. Kirkko ei
          tunnusta perustavaa lakia 13/5 1871, jonka nojalla valtio on koettanut
          järjestää suhteensa siihen. Koko kirkolli<span class="pageno" id="p176">[s.
          176]</span>nen väki, kaksinkerroin voimakas niin aitokatolisessa maassa,
          vastustaa tietoisesti ja tarmokkaasti kansallista yhdistämistyötä, pitää
          Italian kuningasta vallananastajana, on mitä kauimmin pysytellyt poissa
          eduskuntatyöstä — ohjelman mukaan <i>»nè elettori, nè cletti»</i>, ei
          valitsijoita eikä valituita — ja pyrkinyt hajoittamaan kansallisvaltiota
          paavin esimiehyyden alaiseksi valtioliitoksi. Tämä seikka vaikuttaa
          tietenkin kuin kahle valtiomahdin jalassa; ja sellainen asiantuntija kuin P.
          D. Fischer sanoo 1899 katsovansa kirkollisen vastarinnan pikemminkin olevan
          kasvamassa kuin vähenemässä. Uuden vuosisadan alusta näyttää kuitenkin
          tapahtuneen käänne parempaan päin, sittenkun kirkolliset ovat alkaneet ottaa
          osaa valtiopäivämiesvaaleihin; niin tapahtui jo 1903, ja eräs paavin
          kiertokirje vuodelta 1905 lievensi vielä vanhaa kieltoa.
        </p>
        <p class="paragraph">
          Ovatko sitten »italialaiset valmiit» itse valtioelämän alalla? Onko kansa
          tullut tietoiseksi sisäisestä yhteydestään ja yhteisistä tehtävistä
          valtiokerhossa?
        </p>
        <p class="paragraph">
          Kaksi seikkaa on tässä keskittymisen esteenä. Toinen riippuu maan
          alueellisesta muodosta, toinen sen historiallisesta kehityksestä.
        </p>
        <p class="paragraph">
          Tämä pitkulainen ja kapea valtioruumis, leveä pää Alppien juurella ja
          poikkileikattu jalka meressä Afrikan edustalla, tämä satapeninkulmainen
          pituus on sinänsä välimatkojen ja maantieteellisten vastakohtien takia
          omiaan ylläpitämään eroavaisuutta luonnonlaadussa ja ajatustavassa; sitäkin
          enemmän kun se on mukanaan tuonut kansatieteellisiäkin muunnoksia
          germanilaisen verensekoituksen vaikutuksesta pohjoi<span class="pageno"
          id="p177">[s. 177]</span>sessa ja maurilaisen etelässä. Sitä eroavaisuutta
          manner-, niemi- ja saari-Italian välillä, jonka kartta näin on järjestänyt,
          on sittemmin maan muinainen historiallinen kehitys syventänyt, kunnes se on
          tullut suuremmaksi kuin tavallista ja hyödyllistä on samassa maassa.
          Vuosisatojen valtiollinen hajaannus eri hallitusjärjestelmineen ei mene
          mielistä vähällä. Tosin on voitu aikaansaada koneellisesti yhdenmukainen
          hallintojärjestys, ranskalaisen mallin mukaan, koko valtiolle; mutta
          oikeudenhoidon tärkeällä alalla ei ole päästy edes pintapuoliseen
          yhtenäisyyteen: Italiassa on vielä viisi ylintä tuomioistuinta (vaikkakin
          Roomassa oleva on alkanut saada jonkinmoista keskeismerkitystä). Ja kun
          katsomme julkisen elämän kulissien taakse, näemme yhä kuvan, joka on sangen
          kaukana todellisesta valtioyhtenäisyydestä.
        </p>
        <p class="paragraph">
          Tämä riippuu pohjaltaan siitä, että pitkien aikojen hallituksen-väärinkäyttö
          on juurruttanut italialaisiin, varsinkin etelässä, epäluulon itse
          valtioajatusta kohtaan. Valtio on niin kauan esiintynyt heitä vastaan
          sortajana ja taloudellisena verenimijänä, että he ovat päätyneet katsomaan
          valtiota sinänsä luonnolliseksi viholliseksi. Siitä yleinen taipumus
          pitämään valtiota syntipukkina, jonka niskaan tunnetun sananlaskun mukaan
          sälytetään syy sateestakin ja poudasta (»Piove, governo ladro» — sataa,
          saamarin hallitus!). Siitä tietenkin samalla suuri
          kansalaisvelvollisuudentunteen puute: täytyyhän pitää lujasti puoliansa tätä
          valtiota vastaan, jota on totuttu pitämään yksilön edun vastustajana, siis
          muodostetaan pieniä paikallisia seuroja keskinäistä itsensä-auttamista
          varten, jos mahdollista valtion kustannuksella <span class="pageno"
          id="p178">[s. 178]</span>(n. s. »spagnolismo»). Tällöin on juurtunut
          suoranainen piilopolkujen ja juonien suosiminen, aina laajoihin
          salaliittoihin saakka; Sisilian <i>Maffiaa</i>, Napolin <i>Camorraa</i> on
          osaksi pidettävä järjestöinä nyrkkioikeutta varten kansan keskuudessa, joka
          ei usko saavansa oikeutta valtion viranomaisilta. Tämä kansalaisten
          todellisen yleishengen ja valtiollisen vastuuntunteen puute esiintyi räikeää
          taustaa vastaan oikeudenkäynnissä <i>Nasia</i> vastaan 1904—08 —
          italialainen »Alberti-juttu» — kun valtiovarkaan sisilialaiset maanmiehet
          asettuivat hänen puolellensa. Me näemme tässä Italian yhteyden synkän
          varjopuolen, jossa vielä puolen vuosisadan kuluttua ei ole monta valokohtaa
          havaittavissa.
        </p>
        <p class="paragraph">
          Uusi Italia astuu siis maailmaan suoritettavanaan aivan erikoinen tehtävä
          suurten uudestijärjestelyiden ohella: tehdä itse valtioaate ymmärrettäväksi
          kansalle ja saada se siihen sopeutumaan. Alussa, niin kauan kuin
          kansallisyhdynnän into vielä asui mielissä, ei hajoittavia voimia huomattu
          niin paljoa, ja Cavourin perimyksiä ylläpiti valtiopäivillä
          <i>consorteria</i>, puolue, jonka ytimenä oli Piemontin ja Toscanan vanha
          aateli. Mutta varsinaisen vasemmiston päästyä enemmistöön 1876, ja
          painopisteen siten siirryttyä Etelä-Italiaan, on julkinen elämä luisunut
          yksityispyyteiden kamppailuksi kunnes valtionäkökanta on kokonaan työnnetty
          syrjään. Pesästään Napolissa on »spanjolismi» levinnyt tuberkeleina koko
          valtioruumiiseen (Lowell).
        </p>
        <p class="paragraph">
          Se on tuo jo ylen tavallinen kuva rappiolle joutuneesta eduskunnasta.
          Valitsijat vaalipiireissä katsovat valtiopäivämiestä paikallispyrintöjensä
          ja mies<span class="pageno" id="p179">[s. 179]</span>kohtaisten
          toivomustensa asiamieheksi; jos he tahtovat saada rautatien, on hänen
          ajettava se läpi, jos heillä on vireillä oikeusjuttu, odottavat he avustusta
          häneltä, jos heidän poikansa jäävät koulussa luokalle, on hänen pidettävä
          huolta että opettajaa rangaistaan (!) jne. Sanotaan, että jokaisen
          valtiopäivämiehen on valitsijainsa asioissa kirjoitettava keskimäärin 30
          kirjettä päivässä (P. D. Fischer). Keskenään muodostavat valtiopäivämiehet
          ryhmiä ja kerhoja (»chiesole») jonkun kondottierimallisen johtajan
          ympärille. Personallinen on korkeinta tässä historiassa; eduskuntapäälliköt
          ovat kaikki »villejä» ja »vapaakeihäitä», kullakin seurueensa, taistelussa
          tai liitossa toistensa kanssa. Kirkollisten poissaolo kilpakentältä on
          paljon edistänyt tätä suurten ja aatteellisten vastakohtain puuttumisen
          tilaa; tasavaltalaisuuden heikkous toisella siivellä on vaikuttanut samaan
          suuntaan.
        </p>
        <p class="paragraph">
          Eduskuntainen elämä kaipaa siis täydellisesti sitä hallintaa, joka on
          vakiintuneissa puolueyhtymissä yleensä ja englantilaisessa
          kaksipuoluejärjestelmässä erikseen. Siitä huolimatta on omaksuttu
          englantilaisen eduskuntaisuuden sääntö, joka sitoo ministeristöt toisen
          kamarin enemmistöpäätöksiin. Tuloksena on ollut parodia, irvikuva,
          jokseenkin samoin kuin Etelä-Amerikan matkiessa Pohjois-Amerikan
          kansanvaltaisuutta (Lowell). Suunnanmuutosten sijasta tapahtuu
          rintamamuutoksia (»transformismo») tai henkilövaihdoksia (»rimpasto»)
          istuvassa ministeristössä — <i>Depretiksen</i> menetelmäin mukaan
          vasemmiston voiton jälkeisenä vuosikymmenenä — tai korkeintaan uusi kokoomus
          uuden johtajan nimissä. Tällainen <span class="pageno" id="p180">[s.
          180]</span>meno on kuin »nuoralla tanssimista» (Ferraris); suurin ei siitä
          voimia liikene valtakunnanetujen palvelukseen.
        </p>
        <p class="paragraph">
          Näin ollen ei ole kumma, että Italian eduskunnassa tapaamme rikkinäisyyden
          ja rappeutumisen kuvan, joka tuskin on kauniimpi kuin Itävallan — mutta
          vielä vahingollisempi valtiolle, kun tällä kamarilla on suurempi valta. Onpa
          menty niin pitkälle, että kokousta Monte Citoriolla on nimitetty
          varsinaiseksi camorraksi, ja <i>Crispi</i> — valtiollinen etualan mies
          Depretiksen jälkeisenä vuosikymmenenä — on kerran sanonut sitä
          sietämättömimmäksi paikaksi kuritushuoneen jälkeen. Tämä johtuu tiettävästi
          myöskin etelämaalaisen kuumaverisyydestä. Nämä <i>»onerevoli»</i>
          (kunnian-arvoisat, eduskunnanjäsenten virallinen nimitys), jotka
          yksityiselämässä hymyilevät niin herttaisesti toisilleen ja tapaavat
          sinutella toisiaan ilmankin edelläkäyneitä veljenmaljoja, asettuvat, mitä
          tulee eduskuntaskandaalien toimeenpanotaitoon, arvokkaasti tsekkiläisten ja
          saksalaisradikalien rinnalle Franzensringin varrella...
        </p>
        <p class="paragraph">
          Pari miespolvea sitten ennusti Carlo Botta suuressa Italian historiassaan,
          että eduskunnat eivät tule kukoistamaan maissa, missä oranssit kukkivat.
          Hänen isänmaansa kehitys on tähän saakka osoittanut hänen olleen oikeassa.
          Italian todelliset isänmaanystävät pitävät tätä turmeltunutta
          eduskuntaelämää vaarallisena tautina ja suuren huolestumisen aiheena
          tulevaisuuden suhteen. Mutta kirkolliset ja sosialistit riemuitsevat.
          Jälkimäisiä, johtajanaan professori <i>Ferri</i>, on täällä samoin kuin
          Itävallassa sopinut sanoa kansallisimmiksi politikoiksi, sikäli <span
          class="pageno" id="p181">[s. 181]</span>että he vähemmässä määrin kuin muut
          edustajaryhmät ajavat puhtaasti yksityisiä pyrkimyksiä; mutta
          suurlakkoyrityksillä 1904 ja 1906 sekä rautatielakolla 1905 ovat hekin
          näyttäneet kynsiänsä yhteiskuntaa vastaan. Heidän vaikutuksensa näyttää yhä
          kasvavan; ja sen mukana seuraa uusi tasavaltalaisuus kokoonkuivuneen vanhan,
          <i>Mazzinin</i> aikaisen, sivussa.
        </p>
        <p class="paragraph">
          Väitetään että viime vuosina olisi tapahtunut käänne kuningasvallan eduksi.
          Sitä ei ole vieraan helppo arvioida. Mutta se on kyllä selvää, että kysymys
          on Italialle kysymys elämästä tai kuolemasta suurvaltana. Tasavaltaisuuden
          voitto on suurvallan kuolema; sillä, kuten vanha tasavaltalainen
          <i>Crispi</i> itse sai kokea ja tunnustaa: »monarkia yhdistää, tasavalta
          hajoittaa meitä» Monarkialla yksin on mahdollisuus koossapitää riitaiset
          ainekset ja siten johtaa maata eteenpäin sillä uralla, jota viitotaan
          hallitsijasuvun ylväässä tunnuslauseessa: <i>»Sempre avanti, Savoia!»</i>
          (aina eteenpäin, Savoia).
        </p>
        <p class="paragraph">
          Itse asiassa sopii kysyä, eikö koko eduskuntakoneisto tullut liian aikaiseen
          samoin kuin kansallinen yhdyntäkin. Kolmea tarvitsi Italian kansa:
          kansallista vapautta vieraista valtiaista ja dynastioista, kansallista
          yhteyttä pikkuvaltioihin hajaantumisen asemesta ja valtiollista vapautta
          itsevaltiudesta. Olisi epäilemättä ollut asianmukaisinta, jos ne olisivat
          suoritetut asteittain, niin että Cavourin ajatuksen mukaan olisi pysähdytty
          vapautustyössä pohjoisessa kunnes yhteysaate olisi ehtinyt kypsyä itsestään
          etelässä sekä samalla pysytty itsevaltaisissa muodoissa kunnes valtioaate
          olisi kypsynyt kansan mielissä. Suuri osa Italian nykyistä vaivaa <span
          class="pageno" id="p182">[s. 182]</span>johtuu siitä, että ei kuljettu tätä
          tyyntä tietä, vaan ryhdyttiin ratkaisemaan kaikkia kolmea tehtävää
          yht'aikaa.
        </p>
        <p class="paragraph">
          Mutta tosin on tässä samalla huomattava, että kansoilla ei aina ole vapaata
          valinnan varaa historiassa. Kun konjunkturit tulevat, on paras tarttua
          niihin, vaikkei olekaan täysin varustautunut. Ja voipi myöskin epäillä,
          tokko Sardinian kuningaskunnalla olisi ollut riittävää vetovoimaa muiden 6
          valtion kansoihin, ellei se olisi tarjonnut niille perustuslaillista
          vapautta samanaikaisesti kansallisen yhteyden ja itsenäisyyden kanssa.
        </p>
        <p class="paragraph">
          Muutoin — eduskuntaelämä on osoittanut rappeutumisen oireita muissakin
          maissa kuin niissä, missä oranssit kukkivat, ilman että senvuoksi on
          tarvinnut pitää tulevaisuutta ylen synkkänä. Ja on aina muistettava, että
          Italia on nuori valtio, edessään tehtäviä, jotka esim. Ranska ja Englanti
          suorittivat jo keskiaikana. Eduskuntakurjuutta <i>voi</i> siis käsittää
          lapsentaudiksi, joka kypsemmällä iällä paranee, kun ehkäpä katkerakin
          kokemus on lisännyt vastuuntuntoa. Tällä huonolla kortilla yksinään ei siis
          voi ennustaa tulevaisuutta.
        </p>
        <p class="paragraph">
          Siirrymme nyt katsomaan suurvallan aineellisia edellytyksiä ja oloja.
        </p>
        <hr>
        <p class="paragraph">
          Sekä laajuudeltaan että väkiluvultaan (28½ milj. ha — lähes 35 milj.
          asukasta väenlaskun mukaan 1911) on Italia pienin suurvalta; ellemme ota
          lukuun sen jokseenkin arvotonta siirtomaa-aluetta (ehkä 48 milj. <span
          class="pageno" id="p183">[s. 183]</span>ha — ⅔ milj. asukasta), jolloin se
          pinta-alaltaan on jonkunverran suurempi Japania ja Itävaltaa. Jos otamme
          lukuun (v. 1911 jälkeen) Tripolitanian, jäävät loppusummat kuitenkin noin
          175 milj. ha maata ja 36½ miljonaan asukkaita. Päämaan suhteellinen merkitys
          Europan väkiluvussa on vähentynyt, 9,7 %:sta 1800-luvun alussa vain 8,1
          %:iin sen lopussa. Kaikista suurvalloista, Yhdysvaltoja lukuunottamatta, on
          sillä niinikään pienin sotavoima: 280 000 rauhanaikana, 1,1 milj. sodassa.
          Liikumme siis täällä, vielä enemmän kuin Itävallassa, suurvaltamittojen
          ulkolaidalla.
        </p>
        <p class="paragraph">
          Mutta Italian suurvalta-asemalta ei sentään puutu kaikkia ulkonaisia
          takeita. Luonto on antanut sille kaksi mitä suuriarvoisinta pysyvää etua:
          aseman ja pitkän rannikon.
        </p>
        <p class="paragraph">
          Edelliseen perustui muinaisuudessa Rooman valtiollinen, jälkimäiseen taas
          keskiaikana Venetsian kaupallinen Välimeren-valtius. Italia on <i>Välimeren
          suuri satamasilta</i>, yhtä kaukana Gibraltarista kuin Bosporosta ja
          Suezista; ja pitkin sen laitaa kulkee Levantin meri kauimmaksi Europan
          sydäntä kohti. Tässä on selvästi Italian kultturitehtävä <i>Europan ja
          Levantin välittäjänä</i>. Turkkilaiset asettuivat sen tielle pannen leveän
          salpansa itä- ja länsimaan väliin; tämä tuotti vanhan kauppavallan
          (Venetsian, Genuan, Pisan) kukistuksen. Mutta meidän päivinämme on
          konjunkturi palannut, kun Suezin kannas on puhkaistu laivoille ja Alpit
          rautatiejunille; tämä tapahtui miltei samanaikaisesti Italian yhdynnän
          kanssa; Italia on siten saanut entisen etuisuus-asemansa — ja kun
          vetelehtijät Brindisin laitureilla joka sunnuntai-iltapäivä näkevät
          »Peninsular & Oriental-expres<span class="pageno" id="p184">[s.
          184]</span>sin» Lontoosta ja Parisista purkavan matkustajiaan ja
          postisäkkejään monihaaraisessa »peuransarvisatamassa» edelleen
          kuljetettavaksi Itämaille, silloin saattavat he vielä tuntea kuuluvansa
          kansaan, joka asustaa maailmanliikenteen keskustassa.
        </p>
        <p class="paragraph">
          Tämän keskusaseman hyväkseenkäyttämistä varten on uudella Italialla meri
          pitkin 77 % rajojensa koko mitasta (890 peninkulmaa: 350 saarten, 340
          niemimaan rannikoita sekä lähes 200 maarajaa — niistä taas 77½ Itävaltaa, 67
          Sveitsiä ja 48 Ranskaa vastaan). Yhtä maarajakilometriä kohti tulee 3½ km
          rannikkoa, 1 rannikkokilometriä kohti yli 40 km² maata. Tämä on
          mereisluonne, joka kilpailee Englannin kanssa ja on Itävallan täydellinen
          vastakohta. Rannikonpuute on riistänyt viimeksimainitulta vallalta juurta
          myöten sen maailmankehittymismahdollisuudet; Englannille taas antaa sen
          rannikkorikkaus ensimäisen herätteen sen maailmanvaltaan. Niin suuri
          merkitys on tällä seikalla. Ja kun Italian maantieteellinen ala ei anna
          tilaa maavallalle, ovat kaikki sen suurvaltamahdollisuudet täällä, Englannin
          tiellä suuruuteen.
        </p>
        <p class="paragraph">
          Näin ollen on Italian kehityksen painopiste ehdottomasti taloudellisella
          alalla, nimenomaankin merenkulun ja kaupan. Me tapaammekin sen tilastossa
          kauppalaivaston, joka sivuuttaa sekä Itävallan että Venäjänkin —
          valtionavustuksen nojalla, jonka uudistaminen 1909—10 oli yksi
          sisäpolitiikan polttavimpia kysymyksiä — ja sotalaivaston, jonka tonnimäärä
          on suurempi kuin Japaninkin puhumattakaan Itävallasta. Tässä ei Italia siis
          istu kaikkein alimmalla penkillä, kuten muutoin.
        </p>
        <span class="pageno" id="p185">[s. 185]</span>
        <p class="paragraph">
          Mutta tärkeimmällä alalla, itse kaupan, tapaamme sen taas takapajulla. Sen
          numerot — 3¾ miljardia, joista 1,44 viennin ja 2,3 tuonnin osalla — ovat
          nykyisissä oloissa pieniä vallalle, joka käsittää muinaisajan merikuulut
          Suur-Kreikan ja Etrurian ynnä maailmankaupan keskiaikaiset keskustat.
          Ruotsikin syrjäkolkassaan voi esittää 33 % Italian kaupasta, vaikka sillä ei
          ole kuin 16 % sen väkiluvusta. Jos laskemme kauppavaihdon pääluvun mukaan,
          niin on se Italiassa vähän yli 140 kaikkiaan ja siitä 56 viennin osalla,
          Ruotsissa kaikkiaan 280 ja viennin osalla 120; Hollannin vastaavat numerot
          ovat vielä meidän aikanamme 1680 ja 756.
        </p>
        <p class="paragraph">
          On selvää, että tämän jokseenkin vaatimattoman tuloksen maalle, jolle luonto
          kuitenkin on antanut ylivallan itse Välimerellä, voidaan selittää johtuvan
          Italian nuoruudesta suurvaltana ja muiden valtojen vaikeuttavasta
          kilpailusta; viimeksimainitut ovat rientäneet täällä edelle Italian
          heikkouden aikana. Tietenkin on aika joka tapauksessa ollut liian lyhyt
          sellaisten kilpailijain kuin Ranskan ja Englannin tunkemiseen pois vankasti
          pönkitetyiltä paikoiltaan. Mutta me pelkäämme, että syyt Italian
          kauppakehityksen vähäisyyteen ovat syvemmällä.
        </p>
        <p class="paragraph">
          Jo rannikon laatu osoittautuu lähemmin tarkastaessa monin paikoin olevan
          vähemmin merelle houkuttelevaa, kuin suotavaa olisi. Niinpä on melkein koko
          Adrianranta, vailla satamia tai suojaavaa saaristoa, selvästi syrjässä
          liikenteestä. Toisilla paikoin on maatuminen tai soistuminen saanut
          ylivallan, sittenkun väki merirosvojen pelosta maan valtiollisen heikkouden
          aikoina oli vetäytynyt rannikolta <span class="pageno" id="p186">[s.
          186]</span>loitommalle; ja sinne on sitten <i>malaria</i>, Italian
          surmanenkeli, asettunut estämään ihmistä palajamasta. Metsänhävitys, joka 40
          vuodessa on vähentänyt maan metsäpinta-alan puoleen, on tavallaan
          valmistanut maaperää samalle vaikealle vitsaukselle. Malaria vaikuttaa siten
          Italian valtiollisiinkin oloihin se kun suuressa määrin erottaa väestöä
          rannikosta, jota kautta tie rikkauteen ja suuruuteen käy. Muinaisajan suuret
          kauppa- ja meriliikealueet Kalabriassa ja Etruriassa ovat melkein kokonaan
          joutuneet tämän vihollisen valtaan. Täällä on, kuten P. D. Fischer sanoo,
          todellinen »Italia irredenta», joka kaipaa vapauttamistaan käytöllisen
          valtiotaidon avulla.
        </p>
        <p class="paragraph">
          Toisaalta tuntuu kuin Italian kansan luonne ei olisi erin soveltuva
          mereiseen kehitykseen. Kansalla, joka on lahjoittanut maailmalle Kolumbuksen
          ja portulanit, on kokonaisuutena katsoen tuskin sitä vesihenkeä, joka on
          todellisille merimieskansoille ominaista. Muistamme, että muinainen Rooma
          perusti Välimeri-valtansa maitse ja että Pompejuksen unelma Rooman
          merivallasta ei koskaan toteutunut. Vanhan ajan kirjailijat viittaavat usein
          roomalaisten »vesikammoon», ja vielä nytkin pidetään pysyvässä
          kansainnäyttelyssä Amerikan tähtilipun alla italialaisia verrattain
          epäluotettavina merellä. Olemme siis Schwerinin kannalla, kun hän
          tutkielmassaan kansojen »merikelpoisuudesta» (1900) ei myönnä Italian
          pojille ensiluokan merimiesominaisuuksia.
        </p>
        <p class="paragraph">
          Sitävastoin ei kukaan ole kiistänyt italialaisten taipumusta kauppaan ja
          raha-asioihin, vaikka joskus kuuleekin valituksia heidän
          epäluotettavaisuudestaan asioissa. Vahinko vain että nämä taipumukset eivät
          <span class="pageno" id="p187">[s. 187]</span>tunnu nykyään olevan
          korkeimmassa kurssissa. Esteettiset pyrinnöt työntävät
          kauppamiesharrastuksia syrjään, ja usein pidetään laihaa limppua kruunun
          palveluksessa käytännöllistä toimialaa parempana. Italiaa (samoin kuin
          Ruotsia<a href="#fn18" id="fnref18"><sup>[18]</sup></a>) haittaa
          epäsuhtaisen suuri pyrkimys n. s. virkauralle, mikä on kaksinkerroin
          valitettavaa maissa, jotka niin kipeästi tarvitsevat taloudellisen
          perustansa vahvistamista. Kun tähän lisäksi tulee etelämaalaisen
          vastahakoisuus tehdastyön kuria ja yksitoikkoisuutta kohtaan, niin olisi
          luonnon tuskin tarvinnut olla niin saita kuin se on kivihiiliaarteisiin ja
          malmivarastoihin nähden, jotta Italian kauppa joka tapauksessa olisi
          kaivannut suuren kotimaisen vientiteollisuuden lähteitä. Huolimatta viime
          vuosien kieltämättömästä elpymisestä on tämä teollisuus todella saanut
          merkitystä ainoastaan silkinvalmistuksen alalla.
        </p>
        <p class="paragraph">
          Itse asiassa johtuu Italian kaupan suhteellinen heikkous ensi sijassa
          tuotannon heikkoudesta. Italia on yhä vielä enimmäkseen maanviljelysvaltio;
          ja vaikka sen kamaraa ovat puolentoista vuosituhannen aikana vierasten
          säälimättömät jalat polkeneet sanomattomana vitsauksena, tarjoaa tämä ihana
          maa yhäkin auliisti viljaa ja viiniä ihmisille. Onkin erehdys kiistää
          kansalta yleensä työmiehen hyviä ominaisuuksia; italialainen maamies on
          ahkerasti kuokan ja auran kimpussa ja hän voittaa kenties kaikki muut
          länsimaalaiset vaatimattomuudessa toimeentulon suhteen. Mutta ei hänkään ole
          ajan pitkään voinut tyytyä kotimaansa miltei sietämättömiin oloihin. <span
          class="pageno" id="p188">[s. 188]</span>Tilasto osoittaa meille että Italian
          siirtolaisuusnumero on suurin Europassa (ellemme ota lukuun Irlantia
          erikseen). Se on »siirtolaisuuden klassillinen maa, työvoiman suuri
          vientimaa» (Frescura). Lukuunottamatta satunnaisten työntekijäin
          väliaikaista siirtymistä — ¼ milj. enimmäkseen pohjoisitalialaisia, jotka
          niinkuin muuttolinnut menevät rajan yli keväällä ja palaavat syksyllä — on
          se vuosina 1901—09 menettänyt yli 3 milj. Yhdysvaltoihin ja Argentinaan,
          enimmäkseen Etelä-Italiasta; yksistään vuosi 1906 nieli yli ½ milj., 1½
          prosenttia väestöstä. Tosin palajaakin valtameren takaa tuntuva määrä,
          kenties joka kolmas; mutta alle 200 000 ei kuitenkaan keskimääräinen puhdas
          menetys vuodessa pysähdy. Vaaditaan terveitä oloja luonnollisessa
          väenlisääntymisessä (vuotuinen ylisyntyneisyys 380 000) tämän suuren
          verenlaskun vastapainoksi. G. Steffen on laskenut, että se suurenee hyvinä
          vuosina, joten perussyy on pysyvä ja tähtää suorastaan muutamien maakuntain
          (Kalabrian) tyhjentämiseen väestä samoin kuin Irlannissa. Tämä on vakava
          kansallisen sairauden oire. Kuin heijastuspeilissä näemme tässä kuvan
          taloudellisessa hädässä olevasta kansasta; ja kun kulkee New-Yorkin
          likaisissa, ihmisiä vilisevissä italialaiskortteleissa, tekee melkein mieli
          ajatella rottia, jotka ovat lähteneet uppoavasta laivasta.
        </p>
        <p class="paragraph">
          Italian tautina on yhteiskunnallinen kysymys, ja yhteiskunnallinen kysymys
          on täällä pääasiallisesti maataloudellinen. Me tunnemme sen ensisijassa
          virallisen komitean (<i>Inchiesta agraria</i>) kuusivuotisista tutkimuksista
          vuoteen 1884. Vika on omaisuuden jaossa: <span class="pageno" id="p189">[s.
          189]</span>liian suuria tiloja etelässä, liian pieniä pohjoisessa. Koko
          etelässä vallitsee suurtilajärjestelmä, sarja yli- ja alivuokraajia
          (»fattori»), joiden kaikkien tulee elää kartanosta, jonka omistaja nauttii
          huoletonta elämää suurkaupungissa; maa ei näissä oloissa ole enää elävä
          arvo, jota on huollettava ja kehitettävä, vaan koronkasvulaitos
          (säännöllisesti nelinkertainen korko), jota kaikki pyrkivät mahdollisimman
          tyystin lypsämään. Itse Rooma on keitaana autiossa ja aavikonkaltaisessa
          »Campagnassa», joka on neljän isännän omistama. »Latifundia Italiam
          perdidere», suurtilat hävittivät Italian, sanoi jo Plinus. Pohjoisen
          pikkupalstat taas eivät riitä elämiseen, varsinkin kun ne tavallisesti ovat
          jakoviljelyksessä (»mezzadria»); tarvitaan lisätuloja, ja kun kansa on niin
          vähään tyytyvää ja tilallistenkin täytyy olla työansiolla, alenevat
          varsinaisten maatyöntekijäin palkat suoranaisiksi nälkäpalkoiksi.
          Leikkuuaikana liikkuu kokonaisia armeijoita irtainta väkeä myyden
          käsivarttensa voimat puolestatoista markasta tai vähemmästä päivässä. Tiheät
          luonnonvitsaukset — malaria, ankarat sadekuurot, hyönteisparvet,
          maanjäristykset ja tulivuorenpurkaukset — yhtyvät tähän vielä tekemään
          maamiehen kohtaloa synkäksi. Tämmöisissä oloissa ei maanviljelys ole
          yhteiskuntaa säilyttävä lujike, jommoisena me olemme tottuneet sitä
          pitämään, vaan muodostuu itse levottomuudenpesäksi, lazzaronien ja
          rinaldinien taimitarhaksi, hyötyisäksi toimialaksi siirtolaisasiamiehille ja
          vaaraksi sisälliselle rauhalle. Veriset mellakat Sisiliassa 1893 ja
          Pohjois-Italiassa 1898 johtuivat maalaisväestön hädästä, kun taas suurlakot
          1904—06 lähinnä lienevät katsottavat <span class="pageno" id="p190">[s.
          190]</span>aiheutuneen sosialistien vallanhimosta, joka tosin myöskin on
          johtunut yhteiskunnallisista epäkohdista.
        </p>
        <p class="paragraph">
          Maan onnettomuus on siis se, että siltä puuttuu voimakasta talollissäätyä ja
          samalla todellista suurtilallissäätyä, mutta että se sensijaan on tulvillaan
          maanviljelysköyhälistöä suuremmassa määrässä kuin ehkä mikään muu maa. Tähän
          tulokseen vaikuttaa maanjaon ohella myöskin pääoman ja luoton puute sekä
          raskaat verot. Jälkimäiset ovat luonollisena seurauksena kokoomustyöstä ja
          suurvalta-asemasta. Uusi Italia alkoi uransa 500 miljonan vaillingilla
          ensimäisessä vuosimenosäännössä ja on kauan senjälkeen ollut mitä
          vaikeimmissa raha-asioissa. Että tämä ei ole johtanut suoranaiseen
          vararikkoon, siitä saa maa kiittää erinäisiä rahaministereitä; kuten
          <i>Sellaa</i> 1860-luvulla, joka kerran sai eduskunnan myöntämään vuoden
          perusverot etukäteen ja kuninkaan uhraamaan viidenneksen sivililistastaan,
          sekä <i>Sonninoa</i> 1890-luvulla, joka pelasti mitä pelastettavissa oli
          suuren pankki- ja rakennushuijausromahduksen jälkeen 1888—1890. Uudella
          vuosisadalla, varsinkin jälkeen 1905, on onnistuttu saattamaan valtion
          raha-asiat loistavalle kannalle, ylijäämää aina 70 milj. vuodessa. Mutta
          valtion onkin pakko vaatia kansalaisilta uhrauksia paljoa yli tavallisen
          määrän. Sanotaan maanviljelyksen pitävän suorittaa valtiolle ja kunnalle
          suoranaisina veroina 30%; mutta lisäksi tulevat välilliset verot
          tavallisimmista elintarpeista ja painavat heikoimmat hartiat maahan.
        </p>
        <p class="paragraph">
          <i>»Siamo poveri»</i> — olemme köyhiä — kuului vanhan <i>Saraceon</i>
          klassillinen lause 1897. Luottamatta liikaa kansallisvarallisuuslaskelmiin,
          jotka helposti <span class="pageno" id="p191">[s. 191]</span>saattavat
          johtaa harhaan, näemme kuitenkin selvästi sen tosiasian, että Italia on
          Europan köyhimpiä maita. Se tarvitsee sangen kipeästi vieraiden matkailijain
          ja palaavien siirtolaistensa tuomat kultavirrat, jotka kumpikin nousevat
          satoihin miljoniin. Mutta tämä köyhyys ehkäisee kehitystä kaikilla aloilla.
          Kansan heikko kulutuskyky ehkäisee tuotantoa, heikko tuotanto ehkäisee
          kauppaa ja heikko kauppa ehkäisee valtiollista elämää. Emme voi salata
          itseltämme, etteikö tämä yleinen heikkous heijastu myöskin siveellisellä
          alalla. »Heidät täytyy pestä», sanoi <i>Cavour</i> rakkaista
          napolilaisistaan; ja tätä pesuntarvetta ei ole vielä tyydyttävästi täytetty
          edes Camorran tappion jälkeen 1900. On epäilemättä siru totuutta erään
          vapaamielisen italialaisen lehden ilmeisesti liioitellun synkässä
          kuvauksessa 1900, joka sanoo kotimaansa olevan »maan, jolla on suurin
          valtiovelka, kohtuuttomin veroitus, alhaisin työpalkka, surkein
          kansanravinto, huonoin talous, puutteellisin yhteiskuntalainsäädäntö, suurin
          lahjottavaisuus ja useimmat rikolliset» (»Jahrb. der Weltgeschichten»
          sitaatin mukaan).
        </p>
        <p class="paragraph">
          Todellakaan, ei millään hallituksella ole niin ankaran vakavia tehtäviä
          edessään kuin Italian. Mutta tuskin minkään hallituksen on samalla niin
          vaikeata työskennellä nuorallatanssimisen täytymyksen vuoksi eduskunnassa.
          Ei kumpikaan seikka sinänsä, mutta tämä yhtymä on vamma, joka avaa
          samanlaisen näköalan kuin Itävalta-Unkarin kansallisuus- ja
          valtiomuoto-hajaannus.
        </p>
        <p class="paragraph">
          Olemme piirtäneet ltalian kansainvälisen politiikan taustan. Tämän
          sisällisen tilan nojalla täytyy <span class="pageno" id="p192">[s.
          192]</span>arviomme olla epäedullinen. Saamme nyt nähdä todellisuuden
          vahvistavan sen oikeaksi.
        </p>
        <p class="paragraph">
          Kansallisyhteyden perustamisen jälkeen 1859—60 syntyi, kuten tunnettua,
          ankara jännitys Italian ja Ranskan välillä. Napoleon III halusi tosin
          Italian vapautta Itävallan vahingoksi, mutta ei suinkaan sen yhteyttä
          vahingoksi omalle maalleen; ja tämä hänen kantansa ilmeni paavin maallisen
          vallan puolustamisessa, jota Italian isänmaanystävät katsoivat
          kavallukseksi. Tämä närkkä Ranskaa vastaan pakotti uuden Italian
          yhteistoimeen, tosin ilman nimellistä liittoa, sen vallan kanssa, jonka
          hallussa ovat Välimeren avaimet; sillä ainoastaan Englanti saattoi turvata
          sen pitkän merirajan ja erilliset saaret. Englanti puolestaan tarttui
          mielellään ojennettuun — ja kilpailussa vielä vaarattomaan — käteen näillä
          vesillä, joilla Ranska oli todellinen kilpailija. Näissä merkeissä aloittaa
          kansallinen Italia suurpolittisen historiansa.
        </p>
        <p class="paragraph">
          Sittenkun tasavalta oli Ranskassa tullut keisarikunnan tilalle, tuntui asema
          turvallisemmalta, ja puolen miespolven ajan kestäneen sisäisen keskitystyön
          jälkeen alettiin ajatella laajenemista. Tämä ajatus kehittyi ohjelmaksi kun
          Italia sai lähteä tyhjin käsin Berlinin kongressista 1878, missä Itävalta
          oli saanut Bosnian ja Englanti Kypron. Ohjelmaksi tuli <i>irredenta</i>. Jo
          samana vuonna vaati suuri kokous <i>Ricciotti Garibaldin</i> johdolla
          ryntäystä Trientiä ja Triestiä vastaan. Olikin luonnollista, että Italian
          <span class="pageno" id="p193">[s. 193]</span>ensimäinen pyrkimys
          suurpolitiikan alalla kohdistuisi yhteystyön täydentämiseen ja aivan
          erikseen perivihollista Itävaltaa vastaan, kun valtiollinen asema ei antanut
          mitään tilaa toiveille kansan muihin vapauttamattomiin osiin nähden.
        </p>
        <p class="paragraph">
          Mutta ennenkuin suunnitelmat olivat vielä saaneet kiinteää muotoa, tapahtui
          jotakin, joka kahdeksi vuosikymmeneksi määräsi Italian politiikan suunnan.
          Ymmärtääksemme tätä on meidän luotava katseemme niistä ratkaisemattomista
          tehtävistä, jotka kansallisuusperiaate on Italialle asettanut, ulkoista
          kasvua koskeviin unelmiin, jotka perustuvat maan asemaan.
        </p>
        <p class="paragraph">
          Olemme jo nähneet että asema ja muoto sitovat Italian ja Välimeren
          erottamattomasti yhteen. Theobald Fischerin laskelman mukaan onkin runsas
          kolmannes koko Välimeren-alueen väestöstä nykyään italialaista verta. Meidän
          ajanlaskumme alussa oli tämän alueen yhteys täydellinen Rooman keisarien
          Välimeren-vallassa; siitä pitäen on Italialla luonnon määräyksen lisäksi
          siihen historiallinen esikoisoikeus. Monien vuosisatojen heikkouden aikana
          ei se kuitenkaan kyennyt valvomaan oikeuttansa; ja kun se vihdoin jälleen
          pystyi katselemaan ympärilleen suurvallan valtaushaluisilla silmillä, näki
          se Ranskan ulkoisen Välimeren pääpaikassa, Algeriassa. Sitä päättävämmin
          pysähtyivät silloin sen katseet toiseen osaan Afrikan rannikkoa.
        </p>
        <p class="paragraph">
          Sisiliasta voi kirkkaalla ilmalla paljain silmin erottaa <i>Tunisin</i>
          äärimmäiset rantakalliot. Nyt vaatii suurvalta aina jonkinlaista
          syntyperäistä oikeutta tällaisiin vastapäisiin rannikkoihin; lähinnä
          puolustus<span class="pageno" id="p194">[s. 194]</span>syistä, suojellakseen
          itseään siltä vaaralta, että toinen voimakas valta asettuisi näin
          kiusallisen lähelle. Kolme kertaa jo on tämä laki aikaansaanut valtiollisen
          siteen tässä kyseenalaisten rantojen välillä: kartagolaisten ja saraseenien
          valtiuden aikana <i>Afrikasta</i>, roomalaisten aikana <i>Afrikaan</i>
          käsin. Mikä oli luonnollisempaa kuin että muinaisten roomalaisten
          nykyaikaiset perilliset tuntisivat samaa vetovoimaa, toisella puolen
          vallitsevan heikkouden ja Kartagon maalta puhuvien suurten historiallisten
          perimysten kannustamina! Niinpä ryhdyttiin perustamaan asutuksia, kouluja ja
          kauppaetuuksia tuohon vieraaseen maahan ja odotettiin että aika itse toisi
          hedelmän kypsänä helmaan. Italian asemasta, muodosta ja perimyksistä olisi
          siis luontaisesti kehittynyt toinen ohjelma, <i>Välimeren-ohjelma</i>,
          pyrkimyksenä Tunis.
        </p>
        <p class="paragraph">
          Silloin tapahtui eräänä päivänä vuonna 1881, että Ranska ilman muuta,
          äkkikaappauksella, pisti taskuunsa tämän hedelmän Italian kotinurkalta. Kun
          Italia piti Tunisia »jonkinlaisena Sisilian pidennyksenä» (Fiamingo), katsoi
          Ranska sitä »Algerian luonnolliseksi jatkoksi», ja toimi senmukaisesti!
        </p>
        <p class="paragraph">
          Harmi siitä, että toinen näin oli ehättänyt edelle, sekaantui huoleen
          tulevaisuudesta; jo ennestään Ranskan uhkaamana sivustaltaan, Toulonista ja
          Korsikasta käsin, saisi Italia pian tuntea Bisertan kanunansuut suunnatuiksi
          jalkateräänsä vastaan. Täten täydensi naapuri strategisen asentonsa, sitäkin
          ylivoimaisemman kun Italia pitkin rannikkoa kulkevine emäratoineen on
          erittäin herkkä haavoitettavaksi ulkoiselta Välimereltä. Ja samalla kertaa
          kutistuivat toiveet kauppavallasta kokoon, varsinkin kun Englanti sa<span
          class="pageno" id="p195">[s. 195]</span>maan aikaan toiminnallaan Egyptiä
          vastaan perusti ylivoimaisen aseman sisäisellä Välimerellä.
        </p>
        <p class="paragraph">
          Näissä oloissa päättivät Italian valtiomiehet astua suuren askelen. He
          luopuivat valtiollisesta eristäymisestään ja suostuivat toukokuussa 1882
          tarjoukseen asettua Saksan ja Itävallan rinnalle keskieuropalaiseen
          <i>kolmiliittoon</i>.
        </p>
        <p class="paragraph">
          Me tiedämme nyt (Hanotaux'n selostuksen mukaan aikakauskirjassa »Revue des
          deux mondes», 1908), että Englanti oli Ranskan kaappauksen takana; jo
          Berlinin kongressissa 1878 oli Englanti kiinnittänyt Ranskan huomiota
          Tunisiin »hyvityksenä» Englannin ottamasta Kyprosta. Houkutus ei tapahtunut
          ilman <i>Bismarckin</i> suostumusta: hän tahtoi saattaa Italian tuntemaan
          heikkoutensa, jotta se etsisi tukea. Se laskelma onnistui täydellisesti.
          Kolmiliitossa tuli Italia olemaan sivustana Ranskaa, kuten Itävalta Venäjää
          vastaan. Mutta samalla kertaa täytyi nyt ensimäinen laajennusohjelma
          virallisesti haudata, kun Italia oli ruvennut perivihollisensa
          liittolaiseksi; »irredenta» katoaa päivänkysymysten piiristä ja esiintyy
          pitkän ajan kuluessa ainoastaan tasavaltalaisten kotimaisessa yllyttelyssä
          hallitusta vastaan.
        </p>
        <p class="paragraph">
          Mutta loukattu kansallistunto vaati myöskin nä- kyvää hyvitystä. Ja niin
          syntyi nuoren Italian kol- mas ulkopolittinen ohjelma, joka ei enää
          perustunut mihinkään kansalliseen tai maantieteelliseen oikeu- teen, vaan
          aivan peittelemättömiin suurvaltavaati- muksiin. Tämä on
          <i>siirtomaaohjelma</i>, joka tähtäsi alueita Välimeren ovien ulkopuolella,
          vaikka vanhan kauppatien varrella itää kohti.
        </p>
        <p class="paragraph">
          Alussa vuotta 1885 veivät englantilaiset laivat <span class="pageno"
          id="p196">[s. 196]</span>italialaisen valtausarmeijan egyptiläiseen Massauan
          satamaan Punaisenmeren rannalla, missä englantilaisilla oli suorittamaton
          tilinsä Sudanin profetan (»mahdin») kanssa. Italialaista valtausaluetta
          laajennettiin sitten pitkin rannikkoa ja Abessinian vuoria kohti, ja sen
          osakkeet olivat ylimmillään 1889, jolloin Aitiopian vanha keisarikunta
          Ucciolissa tehdyllä sopimuksella alistui Italian suojeluksen alaiseksi;
          samaan aikaan pystytettiin Italian lippu myöskin Punaisenmeren suun
          edustalle, Somalin rannikolle. Alkuperäinen valtausalue nimitettiin nyt
          <i>Erytreaksi</i> ja sen rajat määrättiin sopimuskirjalla Englannin kanssa
          1891.
        </p>
        <p class="paragraph">
          Mutta se hupi oli lyhyt. Abessinia sanoutui uuden hallitsijansa Menelikin
          johdossa irti holhouksesta, ja koko komeus katosi ruudinsavuun Aduan luona
          1896. Englannin jättämänä oman onnensa nojaan ei Italialla ollut muuta
          neuvoa kuin vetäytyä takaisin Erytrean alkuperäisten rajain sisälle; ja
          siellä se vielä on, samoin kuin Somalimaassakin, rajat tarkistettuina
          viimeksi toukokuussa 1908 (sopimuskirja ja kartta <i>Geogr. Kalender</i>
          1909).
        </p>
        <p class="paragraph">
          Kaikista nykyisistä ja entisistä suurvalloista, jotka ylimalkaan ovat
          etsineet voimaansa siirtomaissa, on Italialla nyt pienin ja arvottomin
          siirtomaavalta. Mitkään viralliset kaunistelut puuvillanviljelyksestä ja
          kultalöydöistä eivät voi verhota näiden alueiden tuotannon köyhyyttä; ja
          niiden vähäinen kauppa siirtyy, Suezin kanavamaksuja karttaakseen, emämaasta
          Bombayhin. Ne ovat niinmuodoin laihana vastikkeena siitä hinnasta, mikä on
          täytynyt maksaa: se nolaus, että afrikalainen pikkupomo avoi<span
          class="pageno" id="p197">[s. 197]</span>messa taistelussa voittaa
          europalaisen suurvallan eikä tämä kykene sitä kostamaan.
          Silmäänpistävämmällä tavalla kuin milloinkaan oli Italia nyt paljastanut
          heikkouden, joka suurvallalle on anteeksiantamattomin ja unohtumattomin,
          heikkouden sotaisissa mahtikeinoissa. Kotimaassa joutui koko
          siirtomaa-ohjelma huonoon huutoon, sitäkin enemmän kun se suuresti oli
          lisännyt raha-asiain surkeutta, ja sen päämies Francesco Crispi kukistui nyt
          auttamattomasti vallan kukkuloilta.
        </p>
        <p class="paragraph">
          Siitä huolimatta eivät Italian valtiomiehet voineet vastustaa kiusausta
          koettaa saada jotakin saalista Kiinassa, kun suuri kahmaisuateria siellä
          alkoi v. 1897. Helmikuussa 1899 esiintyi Italia, toisten suurvaltain
          esimerkin mukaan, vaatien vuokralle <i>Sanmun lahtea</i>, jolloin Englanti
          taaskin näyttää suorittaneen huonon neuvonantajan osaa. Mutta muutkin kuin
          europalaiset olivat tehneet päätelmiänsä Aduan taistelusta; Kiinan
          ulkoasiainministeriöstä, joka muutoin oli vain kumartaen suostunut näihin
          suurvaltajärjestelyihin, tuli Italian esitykseen kielto, jonka töykeyttä
          tuskin lievennettiin edes tavallisen kansainvälisen kohteliaisuuden —
          saatikka sitten ensinkään itämaisen sanontatavan — ruusuilla. Että Italian
          osanotto sotilasparaatiin Pekingiä vastaan vuotta jälkeenpäin tuotti erään
          myönnytyksen Tientsinissä 1902 muiden suurvaltain höykällä, ei juuri
          riittänyt palauttamaan sen arvovaltaa; yhtävähän kuin osanotto meriretkeen
          petollista velallista Venezuelaa vastaan vuodenvaihteessa 1902—3 Englannin
          ja Saksan seurassa.
        </p>
        <p class="paragraph">
          Italian siirtomaaohjelma on, kuten näkyy, luonnistanut huononpuoleisesti.
          Sen saavutukset ovat <span class="pageno" id="p198">[s. 198]</span>melkein
          arvottomia; eikä niidenkään aikaansaannos ole vahvistanut, vaan päinvastoin
          sangen tuntuvasti heikentänyt maan valtiollista arvovaltaa. Mutta arvovalta
          on suurvallan ilmakehä, jossa se elää ja hengittää; suurvalta ilman
          arvovaltaa on kuin pankki ilman luottoa. Italian suurvaltapaperit ovat
          auttamattomasti tässä suurpolittisessa yrittelyssä alenneet alle
          nimellisarvon.
        </p>
        <p class="paragraph">
          Mutta konjunkturien suosikkina, jona <i>la bella Italia</i> etenkin asemansa
          vuoksi aina on ollut, on se viime aikoina tavannut uuden sarastuksen,
          nimittäin toiselle ohjelmalleen, »hyökkäävälle puolustautumiselle»
          Välimeren-politiikassa. Siinä ovat olot aikaa myöten kehittyneet melkein
          draamallisella tavalla. Ranska on sen vastustaja, ja Ranskan vihollisuus on
          aiheuttanut Italialle paljon pahaa. Niinpä ei ole epäilemistäkään,
          etteivätkö Ranskan juonittelut edistäneet vastoinkäymisiä
          siirtomaapolitiikassa; kerrotaanpa, että negus Menelik oli saanut Aduan
          luona käyttämänsä kiväärit Ranskasta. Mutta vielä tuntuvamman vahingon
          tuotti Ranska latinalaiselle veljelleen kotona Europassa, kun tämä oli v.
          1887 tullijärjestelmän avulla koettanut muokata maaperää kotimaiselle
          teollisuudelle. Ranska antoi vanhan kauppasopimuksensa Italian kanssa mennä
          umpeen uudistamatta sitä v. 1888 ja alkoi tullisodan, samalla kuin se
          kiristi rahamarkkinoitaan, tehdäkseen »takaisinvalloituksen nälittämällä
          italialaiset» (Billot). Italia, joka suureksi osaksi oli perustanut
          taloutensa (ennen kaikkea viinin ja oliviöljyn viennin) Ranskan
          markkinoihin, huomasi nämä äkkiä suljetuiksi. Sen kauppavaihdossa syntyi
          suuri lamaannus ja koko sen elin<span class="pageno" id="p199">[s.
          199]</span>keinoelämässä ankara pula. Pankkeja kukistui, kurssi aleni.
          Täytyi etsiä aivan uusi suunta maailmanmarkkinoilla. Silloin tarjosivat
          kolmiliiton toiset osakkaat korvausta liittoa ensi kertaa uusittaessa 1891
          (jota Ranska oli tahtonut estää kieltämällä erään valtiolainan);
          kauppasopimuksia tehtiin 1892 Itävallan ja Saksan (vähää myöhemmin myöskin
          Sveitsin) kanssa, ja vähitellen solui kauppa uuteen uomaan. Se oli
          täydellinen siirtyminen entisestä tilasta, jossa Ranska vallitsi melkein
          koko vientiä ja ⅓ koko kauppavaihtoa; nyt kääntää Italia kauppakasvonsa
          suoraan pohjoiseen S. Gotthardin-rataa myöten; Saksa ja Sveitsi tulevat ensi
          sijalle sen viennissä, Saksa ja Englanti tuonnissa, ovatpa Yhdysvallatkin
          kummassakin suhteessa sivuuttaneet Ranskan, joka saa kilpailla Itävallan
          kanssa neljännestä sijasta. Kaikkiaan tulee Saksan osalle 1/6, Ranskan ja
          Itävallan osalle kummallekin 1/10 Italian kaupasta.
        </p>
        <p class="paragraph">
          Kolmiliitto, ennen kaikkea yhteys Saksan kanssa, on pelastanut Italian
          vaikeasta pulasta. Se ei jäänyt tähän. Saksan pankkimaailma ryhtyi tukemaan
          Italian rahalaitoksia, Saksan lippu täytti Italian satamat (Genuaa on
          suorastaan ruvettu nimittämään saksalaiseksi satamaksi). Näin antoi liitto
          voimaa uuden Italian taloudelliseen järjestäytymiseen: koko nykyinen Italian
          talous, sanoo Fiamingo, on »Saksan työtä». Tällä välin aleni Ranskan osuus
          valtiovelassa 25:sta (v. 1906) 5 %:iin (2 miljardista n. 400 miljonaan) ja
          sen laivaliike vallitsevasta asemastaan satamissa viidennekseen Saksan
          liikkeestä (1904). Italian irtautuminen Ranskasta oli täydellinen, ja Saksa
          oli astunut sijalle jonkinlaiseksi suojelijaksi.
        </p>
        <span class="pageno" id="p200">[s. 200]</span>
        <p class="paragraph">
          Ajan pitkään täytyi kuitenkin tämän asiaintilan käydä tuntuvaksi rikkaalle
          Ranskallekin. Kun nyt Italia v. 1896 oli taipunut tunnustamaan Ranskan
          ylivallan Tunisissa ja luopumaan entisistä etuoikeuksistaan siellä, oli tie
          lähentymiseen raivattu. V. 1898 lopetettiin kymmenvuotinen tullisota uudella
          kauppasopimuksella; kohtaus Toulonissa 1901 päätti, käyttääksemme Ranskan
          ulkoministerin <i>Delcassén</i> sanoja, »tarpeettoman väärinkäsityksen
          pitkän ajanjakson», ja uutena vuonna 1902 saattoi Ranskan lähettiläs
          Roomassa hämmästyttää maailmaa tiedonannolla, että hänen hallituksensa oli
          sopinut Italian kanssa Välimeren-politiikasta sillä perustalla, että Italia
          antoi Ranskalle vapaat kädet Marokossa, Ranska Italialle taas
          <i>Tripolissa</i>.
        </p>
        <p class="paragraph">
          Täten nousee näköpiiriin <i>Tripolin kysymys</i>, jota tosin oli kauan
          saattanut aavistaa. Tämä Italian pyrkimys oli ikäänkuin Tunisista tänne
          luiskahtanut; Tripoli on ainoa jäljelläoleva mahdollisuus sittenkun Tunis
          oli joutunut Ranskan, Egypti Englannin haltuun. Heti tukee Italia parempaa
          oikeuttansa, täällä samoin kuin Tunisissa, vanhemmilla kauppasuhteillaan ja
          koululaitoksillaan pääkaupungissa; mutta vielä 1898 katsoi Grothe Ranskalla
          olevan paremmat toiveet, joita ei vähentänyt Tripolin takaisen aavikon halki
          kulkeva rajalinja, jolla 1899 Rans- kan ja Englannin välinen kahnaus
          (Fashodassa) selvitettiin.
        </p>
        <p class="paragraph">
          Mutta tärkeämpänä kuin itse asiaa pidettiin Europassa »latinalaisten
          veljestymistä», jota sopimus osoitti ja jota lisäksi ilmaisivat Italian
          kuningasparin käynti Parisissa 1903 ja Ranskan presidentin vasta<span
          class="pageno" id="p201">[s. 201]</span>vierailu Roomassa 1904.
          <i>Latinalaisen unionin haave</i>, josta olemme puhuneet toisessa yhteydessä
          (siv. 72), alkoi jo kangastaa Europan silmissä. Ensimäinen kysymys oli nyt:
          miten soveltuu tämä Italian asemaan germanilaisessa liitossa?
        </p>
        <p class="paragraph">
          Keisari Wilhelmin valtakunnankansleri <i>v. Bülow</i> ei katsonut asiaa
          traagilliselta kannalta: »onnellisessa avioliitossa», lausui hän, »ei miehen
          tule heti nyrpistyä, jos hänen vaimonsa kerran tanssii viattoman
          ylimääräisen numeron jonkun toisen kanssa». Ja ne, jotka perustivat
          laskelmansa kolmiliiton osakkeiden alenemiseen, pettyivät aika lailla, kun
          liitto kesällä samana vuonna 1902 uudistettiin muuttamatta.
        </p>
        <p class="paragraph">
          Toinen valta, jonka sopi olettaa katselevan kieroon latinalaista liittoa,
          oli Englanti, jokahan kilpaili Italian suosiosta. Mutta Englanti tunnusti
          Egyptin puolesta Italian etuoikeuden Tripolissa, ja v. 1903 tehtiin
          ystävällisiä vierailuja kummankin kuningashuoneen taholta. Oli näet sama
          aika, jolloin Englanti ja Ranska olivat solmineet »ententen»
          (yhteisymmärryksen, sopimuksen). Ja nyt kehittyvät suhteet yhä läheisemmiksi
          kolmen länsivallan kesken. Ne pysyttelevät toisiaan lähellä Makedonian
          kysymyksessä, ne ovat samalla puolella myöskin Marokon kysymyksessä v. 1906.
          Saman vuoden lopulla punotaan niiden välille uusi side: sopimus yhteisestä
          politiikasta Abessinian suhteen. Mutta kaiken tämän ohella ylläpitävät
          Italian valtiomiehet kolmiliittoa suullansa ja ylistävät sitä huulillansa.
          Heidän ulkopolittisena tunnuksenansa on, kuten <i>Tittoni</i> lausui
          eduskunnassa 31/5 1907: »järkähtämätön uskollisuus kolmiliittoa kohtaan,
          vilpitön ystävyys Rans<span class="pageno" id="p202">[s. 202]</span>kan ja
          Englannin kanssa, sydämelliset suhteet kaikkiin muihin valtoihin.»
        </p>
        <p class="paragraph">
          Maailma ei kuitenkaan voinut olla huomaamatta, että vilpitön ystävyys
          saattoi liittolaisuskollisuuden varjoon. »Ylimääräinen tanssinumero» alkoi
          tuntua liian pitkältä ollakseen viaton. Kun Saksa esim. Algecirasissa
          kohtasi liittolaisensa vastustajainsa puolella, täytyi sen aprikoida
          mahtoiko liitto olla hintansa arvoinen; eikä väittely siitä ole tahtonut
          lakata, vaikka diplomatia yhä on pitänyt kiinni liittosopimuksesta. Mutta
          vielä paljoa pahemmaksi muodostui suhde toiseen liittolaiseen. Niiden
          välillä ei ole ainoastaan irredentismi — joka nyt jälleen alkaa nostaa
          päätänsä, eikä ilman tukea ylhäältäpäin: kuningasperhe oli edustettuna
          eräässä mielenosoituksessa Udinessa 1903 — vaan myöskin Balkanin
          kysymyksessä. Me tunnemme jo (s. 168) tämän pyrkimysten ristiriidan; nyt
          huomautettakoon vain, että Italian vaatimuksilla täällä on sama
          geopolittinen perusta kuin Afrikassa. Samoin kuin se varvaspuolellaan
          ulottuu liki Tunisia, samatenhan se kantapäänsä korolla melkein koskettaa
          <i>Albaniaa</i>. Entiset Venetsian valtaoikeudet yhtyvät tässä tukemaan
          maantieteellistä vaatimusta. Niinpä piilee tässä <i>Albanian kysymys</i>,
          aivan samaa laatua kuin Tripolinkin, uutena kohtana Italian
          Välimeren-ohjelmassa; eikä silläkään taholla ole laiminlyöty työskentelyä
          perustamalla postiasemia, kouluja ja lähetysseuroja, vaikka verrattain
          vähäisessä määrässä asian suuremman arkaluontoisuuden vuoksi.
        </p>
        <p class="paragraph">
          Vielä suurempi merkitykseltään on v. 1896 solmittu perheside, joka on
          nostanut Montenegron prin<span class="pageno" id="p203">[s.
          203]</span>sessan Italian kuningattareksi, joten Montenegron ruhtinaasta,
          »tsaarin ainoasta ystävästä», on tullut »Italian appi». Täten on Italian
          asema slaavilaisten puolella Itävaltaa vastaan ilmaistu; ja Bosnian
          kysymyksessä 1908 tuli Itävallan vuoro kohdata liittolaisensa vastustajain
          leirissä, kuten Saksan kahta vuotta ennen Marokon asiassa. Tällöin (3/12
          1908) lausuttiin Italian eduskunnassa uhkaavia sanoja, että Itävallan täytyy
          joko muuttaa politiikkaansa taikka sanoa hyvästit Italialle, jotka sanat
          pääministeri <i>Giolittin</i> hyväksymisen johdosta saivat virallisen
          mielenosoituksen luonteen. Muutamilla tahoilla tuntuu tosiaan odotetun
          Trentinoa hyvitykseksi. Mutta Italia jäi vielä kerran aivan ilman. Ja niin
          astuu se uuden askelen aivan vastoin liittolaistensa etuja: yhtyy läheisesti
          heidän viholliseensa <i>Venäjään</i>.
        </p>
        <p class="paragraph">
          Suhde Italian ja Venäjän välillä ei ollut aina ollut samentumattoman hyvä;
          Italialla oli syytä epäillä venäläisiäkin juonia vahingokseen Abessiniassa,
          ja sen sosialistit melusivat tsaaria vastaan niin, ettei tämä vastannut
          kuningas Viktor Emanuelin käyntiin Pietarissa 1902. Mutta yhteinen pyrintö
          Itävaltaa vastaan toi ne yhteen. Jo maaliskuussa 1908 lausui <i>Tittoni</i>,
          että Italian suhteet Venäjään olivat »aina olleet hyvät ja ovat nykyään
          erinomaisen hyvät»; ja joulukuussa saattoi hän puhua valtioiden
          keskinäisestä lähentymisestä »tosiasiallisena tapahtumana». Vahvistukseksi
          tuli nyt vihdoin tsaarin vastavierailu — sosialistien jatkuvista
          mielenosoituksista huolimatta — Racconigissa lokak. 1909, maljapuheineen
          »yhteisyydestä tarkoitusperissä, mielipiteissä ja pyrin<span class="pageno"
          id="p204">[s. 204]</span>nöissä, jotka liittävät toisiinsa meidän huoneemme,
          hallituksemme ja maamme». Kaiken tämän jälkeen voi käsittää, että Itävallan
          ja Venäjän sovinto 1910 synnytti suorastaan pettymystä Italiassa.
        </p>
        <p class="paragraph">
          Näkyy, miten Italia seuraa molempia ystäviänsä yksinpä ystävyydessä
          Venäjänkin kanssa, s. o. paljonpuhutussa »kierrospolitiikassa»
          liittolaistaan Saksaa vastaan. Kolmiliitto on solmittu kahta
          vihollisrintamaa, Ranskaa ja Venäjää, vastaan; nyt näemme yhden kolmiliiton
          jäsenistä sydämellisissä väleissä näiden molempien kanssa liittolaisiansa
          <i>vastaan!</i> Kierompi ei polittinen asema hevin saata olla.
        </p>
        <p class="paragraph">
          Jännittynein ponsi Italian Välimeren-ohjelmassa ja yleisessä asemassa on
          kuitenkin <i>Turkki</i>, Italian molempain saaliikseen katsomain alueiden,
          Tripolin ja Albanian oikeana omistajana. Turkilla on sitäpaitsi muistissa
          Italian osallisuus ja nimellinen johto kansainvälisessä laivastoretkessä
          Kreetaa vastaan 1897 — jo siinä erkani sen tie liittolaisista — sekä se
          kostoretki, jonka Italia teki sen merirosvoja vastaan Punaisella merellä
          1902. Tuskinhan käy kummasteleminen, että sulttaani teki (turhaa)
          vastarintaa sitä järjestelyä vastaan että uuden santarmiston päälliköksi
          Makedoniaan määrättiin italialainen syksyllä 1903. Jo v. 1901 oli vähällä
          syttyä ilmisota Turkin sekaantumisen johdosta Italian postilaitokseen
          Albaniassa (Preveza), ja Portin täytyi panna vastalauseensa sitä tapaa
          vastaan, jolla silloin Roomassa katsottiin soveliaaksi käsitellä toisen
          vallan alueita koskevaa kysymystä. V. 1902 lähetti Italia laivueita sekä
          Albanian että Tripolin rannoille ja sanomalehti »Tribuna» näki jo hengessä
          »hellekypäreitä» italialais<span class="pageno" id="p205">[s. 205]</span>ten
          sotilasten päähineinä; sillä kertaa asia kuitenkin jäi mielenosoituksiin.
        </p>
        <p class="paragraph">
          Keväällä 1908 syntyi samanlaisesta syystä uusi kahnaus, joka koski niinikään
          italialaisten oikeutta kiinteimistöjen omistukseen Tripolissa; vielä kerran
          meni vaara ohi, <i>Tittoni</i> selitti, että »jokainen alueellista valtausta
          Turkissa koskeva ajatuskin on Italiasta kaukana», ja Turkin vallankumouksen
          jälkeen hän onnitteli, että »entisen hallituksen aiheeton epäluulo Italian
          aikomuksia vastaan Tripolissa nyt oli täydellisesti hävinnyt». Ei oltu vielä
          valmiina eikä kai myöskään tahdottu enentää jo muutenkin suurta jännitystä
          Europassa Itävallan Bosnia-toimen jälkeen.
        </p>
        <p class="paragraph">
          Mutta kun syksyllä 1911 Ranska vihdoin näytti olevan määränsä päässä
          Marokossa; kun Saksa samaan aikaan sai tingityksi itselleen hyvitykseksi
          siitä suuren alueen Kongossa, Itävalta istui Bosniassaan ja Englanti
          Egyptissään tukevammin kuin milloinkaan ennen, samalla kuin Venäjä ja
          Englanti valmistautuivat uusiin kaappauksiin Persiassa; kun näin ollen
          Europan koko suurvaltakerho oli maajahdissa ja kaikki muut jo olivat
          löytäneet eränsä — kun lisäksi muistaa koko sen sarjan laiminlyötyjä
          tilaisuuksia ja pettyneitä toiveita, joka osoitti Italian entistä
          suurvalta-uraa ja jonka oli täytynyt herättää palavaa halua saada arvovaltaa
          kohotetuksi; kun vihdoin ajattelee suuren teon puhtaasti draamallista
          vaikutusta juuri tänä vuonna, jolloin italialaiset suurin sanoin olivat
          viettäneet puolivuosisataisjuhlaansa yhtenäisenä valtakuntana — niin ei
          todellakaan kummastele, että <i>sota</i> lopulta syttyi, lokakuussa,
          Tripolin vuoksi. Italian kanunat laukesivat melkein <span class="pageno"
          id="p206">[s. 206]</span>itsestään afrikalaista vastarannikkoa kohti.
          Tilaisuus oli liian suotuisa, kiusaus tuli liian suureksi itsetunnossaan
          suurena kansana liian kauan ja katkerasti pettyneelle kansalle.
        </p>
        <p class="paragraph">
          »Italialle on Tripoli», <i>Tittonin</i>, senaatissa 10/5 1905, lausumain
          sanojen mukaan »se alue, joka määrää tasapainon eri valtojen vaikutuksen
          välillä Välimerellä.» Se on viimeinen mahdollisuus Välimeren-ohjelmassa ja
          suurvaltateillä ylimalkaan, ellei tahdo pistää kättänsä Balkanin
          mehiläispesään. Mutta kun mainitun ulkoministerin Turkille antamassa
          uhkavaatimuksessa luemme, että Italialla on valvottavanaan elinehtoja
          Tripolissa »katsoen siihen lyhyeen matkaan, joka erottaa nämä seudut Italian
          rannikoista» — silloin saa ylempänä mainittu erikoisesti geopolittinen laki
          vastapäisen maan vetovoimasta tässä diplomatian vahvistuksen.
        </p>
        <p class="paragraph">
          Siveellisiä vaikuttimia tähän häikäilemättömään lähimäisensä huoneen
          himoitsemiseen on Italialla esitettävänä ainoastaan yksi, mutta kylläkin
          todellinen: väestöpulansa. Tilasto näytti meille selvän kuvan
          ylikansoitetusta maasta, jonka väki virtaa laitojen yli. Italia etsii siis
          Tripolista sananmukaisesti »erämaan leipää» väellensä. Sivumennen
          mainittakoon tässä, että leivänsaanti taitaa olla niukkaa. Vaikka
          Tripolitania on alaltaan kolmea vertaa suurempi kuin koko Italia, on siinä
          tavallisten laskelmain mukaan vain miljona asukasta, mutta kaikkein
          uusimpain tutkimusten mukaan (Ewald Banse 1910, Adolf Vischer 1911) vieläkin
          vähemmän, tuskin yli puolta miljonaa. Afrikan-matkustajan Rohlfin arvostelu
          1870-luvulla, että Tripoli on 10 kertaa <span class="pageno" id="p207">[s.
          207]</span>arvokkaampi kuin Tunis, onkin perinpohjaisesti kumottu, viimeksi
          Gregoryn paikalla toimittamien tutkimusten nojalla (julaistut 1909).
          Vanhemmat tutkijat, kuten Grothe panivat paljon arvoa maan merkitykseen
          läpikulkumaana Afrikan sisäosiin, »ovena Sudaniin» ja »avaimena Afrikan
          sydämeen», mutta viime aikoina (varsinkin laivaliikkeen parantamisen jälkeen
          Nigerillä) on liikenne Sudanissa siirtynyt Guineanlahteen päin, niin että
          karavaanikauppa Tripolin satamasta eteläänpäin on alentunut 15 miljonasta v.
          1894 noin puoleentoista v. 1906 (Banse). Koko kauppa noussee nykyään tuskin
          16 miljonaan. Ainakin 60 % alueesta on aroa tai hieta-aavikkoa. Ainoastaan
          Barkan ylänkö — muinainen Cyrenaika ja Pentapolis Tripolin itäpuolella —
          tarjoaa suurempia kehitysmahdollisuuksia, niin että sinne saattaisi joku osa
          Italian siirtolaistulvaa suuntautua. Ja kun näin on, ei ole haitaksi, että
          sama Barka Theobald Fischerin mukaan »vallitsee niinkuin linnoitus tietä
          Välimeren kautta idästä länteen».<a href="#fn19"
          id="fnref19"><sup>[19]</sup></a>
        </p>
        <p class="paragraph">
          On tietenkin odotettavissa että saalis jää Italian käteen parhaillaan
          käytävän sodan jälkeen. Mutta <span class="pageno" id="p208">[s.
          208]</span>mitä Italia lieneekin voittanut — sankarimainetta se ei tällä
          sodalla ole saavuttanut. Ainakin on maailman yleinen vaikutelma se, että sen
          sotaiset aikaansaannokset ovat lähinnä olleet omiansa alentamaan sen kurssia
          liittolaisten ja muiden silmissä. Jo tältä kannalta olisi kummaa, jos
          kolmiliitto (joka päättyy 1914) vielä kerta uusittaisiin; mutta sota on
          lisäksi ilmituonut niin räikeän vastakkaisia pyrkimyksiä
          saksalais-itävaltalaisen yhtymän ja Italian välillä, että heidän liittonsa
          jatkaminen ei näytä luultavalta. Tässä on huomattava, että Saksan vaara
          Venäjän taholta on pienentynyt jälkimäisen tappion jälkeen kaukaisessa
          idässä, kun taas Italian vaara Ranskasta käsin on pienennyt samassa määrin
          kuin se on alkanut saada kiinni vanhempaa veljeänsä väkiluvussa: kaksi syytä
          vähemmän ylläpitää liittoa, jota olot ovat alkaneet tehdä suorastaan
          sietämättömäksi asianosaisille.
        </p>
        <p class="paragraph">
          Sikäli olisi tästä sodasta ainakin se hyvä, että Italian kansainvälinen
          asema selviäisi siitä luonnottomuudesta ja kieroudesta, joka siinä nyt on.
          Pyrinnöt ja tunteet viittaavat sille ilmeisesti paikkaa länsivaltain
          rinnalla — niinkauan kuin nämä toimivat yksissä.
        </p>
        <p class="paragraph">
          Kun tätä kirjoitetaan (marraskuussa 1911) ei kuitenkaan mitään virallisempaa
          merkkiä ole näkynyt, että kummallakaan puolella kolmiliitossa olisi päätetty
          ryhtyä purkamaan tätä jo miespolven ajan kestänyttä sidettä.
        </p>
        <hr>
        <p class="paragraph">
          Kun nyt luo yleissilmäyksen tähän hedelmättömien vaatimusten ja tehottomien
          eleiden historiaan, <span class="pageno" id="p209">[s. 209]</span>niin saa
          sen varman vaikutelman, että suurvalta-asema on ollut uudelle Italialle
          ylivoimainen. Historia vahvistaa siis täysin sen päätelmän, johon maan
          sisäisten olojen tarkastelun täytyi johtaa.
        </p>
        <p class="paragraph">
          Mutta sisäisin syy tämän suurpolitiikan hedelmättömyyteen ja Italian
          vaivoihin ylimalkaan lienee se organisen kehityksen puute, johon viitattiin
          jo sisäpolitiikan alalla. Me näimme siellä, miten Italian oli täytynyt
          tavoittaa kansan kalleimpia aarteita, itsenäisyyttä, yhteyttä ja
          perustuslaillista vapautta, kaikkia yht'aikaa, ilman tervettä valmistelua.
          Kukkuraksi tähän kuormaan tuli nyt myöskin suurvalta-asema ennenkuin
          sisäiset kansalliset pulmat olivat edes osapuilleen ratkaistut. Mutta näin
          ovat nuo eri tehtävät, sisäinen kokoomustyö ja ulkoinen laajennus, joutuneet
          toistensa tielle, ehkäisemään toisiaan, vaikeuttamaan kummankin ratkaisua.
          Valtion heikkous on vahingoittanut suurvaltaa, ja suurvalta on lisännyt
          valtion heikkoutta.
        </p>
        <p class="paragraph">
          Moni italialainen itse pitää suurvalta-asemaa kaiken pahan alkuna ja juurena
          maassa, eikä kenties ilman syytä. Varmaa on, että se on ehkäissyt
          välttämättömiä sisäisiä parannuksia. Se on tehnyt sitä aineellisessa
          suhteessa asettamalla lisää vaatimuksia maan taloudelliselle uhrauskyvylle;
          se on tehnyt sitä henkisessä suhteessa kääntämällä tätä ulkonaiselle
          loistolle hyvinkin herkkää kansaa pois vaatimattomammista mutta
          tarpeellisemmista toimeentulontehtävistä. Tämä on suotuisain konjunkturien
          nurjapuoli. Italian suurvalta ei esiinny voimakkaan kansallisen kasvun
          kukkana, vaan tämän kasvun esteenä. Suurvalta imee voiman isänmaasta sen
          sijaan että se sitä vahvistaisi.
        </p>
        <span class="pageno" id="p210">[s. 210]</span>
        <p class="paragraph">
          Ehdottomasti, välttämättä tarvitsee Italia keskittymistä sisäiseen
          tehtävään; taistelua mädäntymistä ja malariaa vastaan ei vain luonnossa vaan
          myöskin yhteiskuntaelämässä, yhteiskunnallisten vastakohtien sovittamista,
          maatalouden epäkohtain korjaamista, verotaakkojen tasoittamista ja
          huojennusta, eduskunnan Augiaan-tallin puhdistamista. Sen nykyiset
          valtiomiehet näkyvätkin olevan täysin tietoisia tämän tehtävän tärkeydestä:
          ja viime vuosien hyvät raha-asiat ovat tasoittaneet heidän tietään. Paljon
          on tehtykin tähän suuntaan, itse asiassa enemmän kuin tältä
          eduskuntakoneistolta olisi voinut odottaa; niinpä on olemassa
          valtiopäiväpäätökset Pontinin soiden kuivaamisesta 1900, suuresta
          vesijohdosta Apuliassa 1901, Rooman Campagnan järjestelystä 1903,
          rautateiden ostosta valtiolle 1905 (puhumattakaan Simplonin tunnelin
          avauksesta 1906). »Viimeisten 30 vuoden aikana on maa tehnyt 100 vuoden
          edistyksen», lausui <i>Giolitti</i> 4/12 1908 valtiopäivillä; ja
          perusteelliset ulkomaiset huomiontekijät (Theob. Fischer, P. D. Fischer,
          Deecke, Lowell) todistavat samaa — kuten Milanon näyttely 1906
          silminnähtävänä kuvana. Varsinkin jälkeen v. 1905 ovat hyvät vuodet antaneet
          sellaista vauhtia yritteliäisyydelle, että on puhuttu suorastaan
          »intohimosta luoda uusia teollisuudenhaaroja» (Sullam, Halles Jahrbuch
          1906). Viime aikoina on alettu kohdistaa enemmän huomiota siihen suureen
          kansallisomaisuuteen, joka piilee <i>vesiputouksissa</i>: vähintään 5 milj.
          hevosvoimaa, edullisesti sijoitettuina kautta maan, kaksinkerroin arvokkaat
          valtiolle, joka nyt ostaa hiiliä yli 200 milj. markan arvosta ja on siinä
          määrin tuhlannut metsänsä. <span class="pageno" id="p211">[s.
          211]</span>Sullam perustaa 1907 suurimmat toiveensa tähän »kultakaivokseen»,
          Nitti suosittaa 1909 »metsä- ja vesipolitiikkaa» maan »suurena
          kansallispolitiikkana», vaalitaistelussa samana vuonna omaksui oikeisto
          (<i>Sonnino</i>) tämän ohjelman ja se mainittiin sitten kuninkaan
          valtaistuinpuheessa.
        </p>
        <p class="paragraph">
          Eduskunnankin työmaalla on sarastusta havaittavissa sikäli kuin kirkolliset
          astuvat näyttämölle ja muodostavat ydintä todelliselle oikeistopuolueelle;
          sosialistien suunnitelmat, esim. uskonnonopetuksen poistaminen kouluista
          (1908), pitävät huolta, että heiltä ei tarvitse puuttua liittolaisia.<a
          href="#fn20" id="fnref20"><sup>[20]</sup></a> Vastakohdassa
          <i>Sonnino—Giolitti</i> häämöttää myöskin alkua todelliseen puoluejakoon
          oikeisto—vasemmisto (kuten 1890-luvulla <i>Rudini—Crispi</i>), vaikka
          painopiste yhä on kovasti vasemmalla — jota tässä edustaa Italian nykyinen
          pääministeri ja »voimakas mies», ensiluokkainen eduskuntateknikko ja
          hypnotisoija.
        </p>
        <p class="paragraph">
          Voidaanko täällä ylimalkaan valtion vammoja parantaa eduskuntajärjestelmän
          avulla, on tosin toinen ja syvempi kysymys. Valtion arvovalta on
          rakennettava ja saatava juurtumaan epäilevien kansalaisten sydämiin; yksi
          tie siihen on luja oikeusjärjestys kuten Englannissa, toinen voimakas
          hallinto kuten Ranskassa; Italia, jolta puuttuu nämä molemmat perustat, ei
          taitane päästä pitkälle perustattoman eduskuntarakentonsa nojassa. Mutta
          toisaalta tuntuu <span class="pageno" id="p212">[s. 212]</span>siltä kuin
          eduskunnan »nurkkakuntaisuus» ja pikkumaisuus olisi vähentämässä sen
          vaikutusvoimaa maan kohtaloihin; ja siitä sopisi maata vain onnitella.
        </p>
        <p class="paragraph">
          Tripolin-sodalla on Italia kuitenkin koonnut uusia ja synkkiä pilviä
          tielleen. Se on heittänyt arpansa ja valinnut osansa: se aikoo edelleenkin
          ylläpitää suurvalta-asemaa, jatkaa yritystään rakentaa tornia ja perustaa
          yht'aikaa. Sillä ei siis ollut kylliksi itsensähillitsemiskykyä luopuakseen
          kunnian vaarallisista unelmista; se uhrasi ennemmin tyynen kehityksen varmat
          saavutukset ja suuren osan Europan myötätuntoa. Vieras ja puolueeton katsoja
          ei voi olla pitämättä tätä askelta kohtalokkaana, joskaan ei valtion niin
          suurvallan elämälle. Kukaties on historian tuomio jälkimäisestä oleva, että
          se <i>menetti henkensä tahtoessaan sitä säilyttää</i>.
        </p>
      </div>
    </div>
    <div class="section">
      <div class="chapter">
        <h2 id="chapterNone">Kirjallisuutta</h2>
        <div class="section">
          <h3 id="sectionNone1">I. Yleistä kirjallisuutta</h3>
          <span class="pageno" id="p213">[s. 213]</span>
          <p class="paragraph">
            Etevin »kokoelma virallisia asiakirjoja nykyajan historiaan» on
            <i>Staatsarchiv</i>, joka ilmestyy säännöllisin väliajoin vuodesta 1861
            alkaen. Hyödyllinen ja helposti käsitettävä »kokoelma tärkeimpiä
            diplomaattisia tekstejä vuodesta 1815 meidän päiviimme» on Pierre Albin, Les
            grandes traités politiques, 1911.
          </p>
          <p class="paragraph">
            Paras historiallisista vuosikirjoista, vaikka pääpainon Saksaan kohdistava,
            on <i>Schulthess</i>, Europäischer Geschichtskalender, vuodesta 1860; siinä
            on useita asiakirjoja. Vielä erikoisemman saksalainen ja lisäksi
            liioitteleva mieskohtaisuuden merkitystä historiassa on <i>Jahrbuch der
            Weltgeschichte</i>, toim. 1900—01 <i>Karl Jentsch</i>, ja vuodesta 1902
            <i>Albin Geyer</i>. Ranskalaisia ja englantilaisia vastikkeita ovat
            <i>L'année politique</i> vuodesta 1874 ja <i>Annual register</i>
            1700-luvulta alkaen. Vuosikirjoihin voi lukea myöskin Saksan
            hallituspolitiikan henkeen toimitetut vuotuiset katsaukset ja huomautukset
            Schiemannin julkaisussa Deutschland und die grosse Politik, vuodesta 1901
            (johdanto 1896); erittäin arvokas maailmansanomalehdistön seuraamisen
            vuoksi.
          </p>
          <p class="paragraph">
            Diplomaattisten ja tilastollisten vuosikalenterien joukossa on ensimäisenä
            <i>The Statesmans Yearbook</i>, vuodesta 1864. <i>Geographenkalender</i>
            vuodesta 1903 sisältää rajankäyntisopimuksia y. m. s.
            Kansallistaloudellisista vuosikirjoista mainittakoon <i>Die
            Weltwirschaft</i>, ein Jahr-und Lesebuch, toim. 1906—08 Halle, sekä
            <i>Jahrbuch der Weltwirschaft</i> v. 1911, toim. Calwer; tärkeänä lähteenä
            tällä alalla ovat myös konsulikertomukset julkaisussa <i>Svensk Export</i>.
            Runsaasti aineeseemme kuuluvia kirjoituksia sisältävät maantieteellisistä
            aikakauskirjoista esim. Hettner, Geographische Zeitschrift, v:sta 1895, ja
            <i>Petermanns Mitteilungen</i>, osasto »Militärgeographie» v:sta 1909;
            valtiollis-taloudellisista <i>Questions diplomatiques et coloniales</i>
            v:sta 1897, <i>Revue politique et parlamentaire</i> v:sta 1894 sekä <i>Revue
            economique internationale</i> v:sta 1904; yleisten aikakauskirjain joukossa
            vihdoin <i>Revue des deux mondes</i> v:sta 1831, <i>Deutsche Rundschau</i>
            v:sta 1874 ja <i>Review of Reviews</i> v:sta 1890.
          </p>
          <span class="pageno" id="p214">[s. 214]</span>
          <p class="paragraph">
            Viime vuosisadan valtiollista ja eduskuntaista historiaa (1815—1896) esittää
            etevästi <i>Seignobos</i>, Histoire politique de l' Europe contemporaine,
            viim. painos 1908; edellisiä vuosisatoja uudempana aikana Heerenin
            klassillinen »Handbok i det europeiska statssystemets och dess koloniers
            historia», ruots. käännös 1865, sekä Bezold-Gothein-Koser, Staat und
            Gesellschaft der neueren Zeit (Die Kultur der Gegenwart II, V) 1908.
            Siirtomaahistoriaa vuoteen 1900 käsittelee erikoisesti Supan, Die
            territoriale Entwicklung der europäischen Kolonien, 1906.
          </p>
          <p class="paragraph">
            Muita aineemme puolia käsittelevistä teoksista mainittakoon vielä
            <i>Ratzel</i>, Politische Geographie, 1903; Lawrence Lowell Governments and
            parties in continental Europe, 1896; Dehn, Weltwirtschaftliche Neubildungen,
            1904 ja Weltpolitische Neubildungen 1905, Carlgren, Världspolitiska
            ströftåg, 1907; Arthur Dix, Geographische Abrundungstendenzen in der
            Weltpolitik (Geogr. Zeitschrift) 1911; G. Schneider, Die grossen Reiche der
            Vergangenheit und der Gegenwart, 1904: Kjellén, Småstaternas problem, julk.
            »Nationell Samling» 1906 ja »Den storpolitiska balansen, en öfverblick och
            en prognos», Göteb. Aftonblad 26/11, 2/12 ja 3/12 1910.
          </p>
        </div>
        <div class="section">
          <h3 id="sectionNone2">II. Erikoiskirjallisuutta</h3>
          <div class="section">
            <h4 id="sectionNone3">Turkki ja Balkanin niemimaa:</h4>
            <p class="paragraph">
              Ritter v. Sax, Geschichte des Machtverfalles der Türkei, 1908.
            </p>
            <p class="paragraph">
              Ular-Insabato, Der erlöschende Halbmond, 1909.
            </p>
            <p class="paragraph">
              Wirsén, Balkanfolken och stormakterna, 1909.
            </p>
            <p class="paragraph">
              Goltz, Die innerpolitische Umwälzung in der Türkei 1909 (<i>Deutsche
              Rundschau</i>).
            </p>
            <p class="paragraph">
              André Tardieu, La crise turque (<i>Questions diplomatiques et
              coloniales</i>) 16/5 1909.
            </p>
            <p class="paragraph">
              Le Chatelier, La position economique de l'Islam (<i>Revue econ. intern.</i>)
              heinäk. 1910.
            </p>
            <p class="paragraph">
              Le Chatelier, Politique Musulmane, 1910.
            </p>
            <p class="paragraph">
              Bela von Rakovszky, Mohamedanismus und Jungtürken 1911 (<i>Neue Freie
              Presse</i> 26/5).
            </p>
            <p class="paragraph">
              Artikkeleita julk. <i>Das Neue Europa</i>, 1909.
            </p>
            <p class="paragraph">
              Kjellén: Storsultanens inlandsbana, <i>Vårt Land</i> 14/9 1907; Den sjuke
              mannen, ibm. 30/8 1908; Europas oroliga hörn, <i>Nya Dagligt Allehanda</i>
              12/1 ja 13/1 1909.
            </p>
          </div>
          <div class="section">
            <h4 id="sectionNone4">Espanja ja Portugal:</h4>
            <p class="paragraph">
              Hume, Spain, its greatness and decay, 1897.
            </p>
            <p class="paragraph">
              Maerker, Die geographischen Ursachen von Spaniens Niedergang, 1899
              (<i>Geogr. Zeitschrift</i>).
            </p>
            <span class="pageno" id="p215">[s. 215]</span>
            <p class="paragraph">
              Marvaud, La plus grande Espagne (Questions dipl. et. col.), jouluk. 1904.
            </p>
            <p class="paragraph">
              Marvaud, La rivalité Anglo-Allemande et la situation internationale du
              Portugal (<i>Revue pol. et. parl.</i>) kesäk. 1909.
            </p>
            <p class="paragraph">
              Vising, Spanien och Portugal, 1911.
            </p>
            <p class="paragraph">
              Magalhaes Lima, La fédération iberique, 1893.
            </p>
            <p class="paragraph">
              Biberstein, Die geographische und politische situation Portugals (<i>Pet.
              Mitteil.</i>), 1910.
            </p>
            <p class="paragraph">
              Kjellén: Portugal och Europa, Göt. Aftonblad 21/10 ja 22/10 1910.
            </p>
          </div>
          <div class="section">
            <h4 id="sectionNone5">Hollanti:</h4>
            <p class="paragraph">
              Treitschke, Die Republik der Vereinigten Niederlande, 1869.
            </p>
            <p class="paragraph">
              Fritz Bley, Die alldeutsche Bewegung und die Niederlande, 1897.
            </p>
            <p class="paragraph">
              Karl Menne, Die Entwicklung der Niederländer zur Nation, 1903.
            </p>
            <p class="paragraph">
              Sartorius von Waltershausen, Ein deutsch-niederländischer Zollverein, 1900
              (<i>Zeitschr. für Socialwissenschaft</i>).
            </p>
            <p class="paragraph">
              Ellis-Barker, The absorption of Holland by Germany (<i>Nineteenth
              Century</i>) heinäk. 1906.
            </p>
            <p class="paragraph">
              Marvanud, Les projets d'entente Hollando-Belge (<i>Revue pol. et parl.</i>)
              huhtik. 1907.
            </p>
            <p class="paragraph">
              Cressonnières, L'entente Hollando-Belge (<i>Revue écon. intern.</i>)
              maalisk. 1910.
            </p>
          </div>
          <div class="section">
            <h4 id="sectionNone6">Ruotsi:</h4>
            <p class="paragraph">
              Sandgren, Receuil des traités de la Suède, 1910.
            </p>
            <p class="paragraph">
              Gustaf Sundbärg, Sveriges land och folk, 1901.
            </p>
            <p class="paragraph">
              Heilmann, Suéde, 1907 (Rapports commerciaux des agents diplomatiques et
              consulaires de France, Année 1907, n:o 635).
            </p>
            <p class="paragraph">
              Svensén, Sverige och dess grannar, 1901.
            </p>
            <p class="paragraph">
              Barnes Steveni, The scandinavian question, 1907.
            </p>
            <p class="paragraph">
              Reusch, Norwegens Verhältniss zu Schweden vom geographischen Standpunkte
              aus, 1915 (<i>Geogr. Zeitschrift</i>).
            </p>
            <p class="paragraph">
              Kjellén, Geopolitische Betrachtungeu über Skandinavien 1905 (<i>Geogr.
              Zeitschrift</i>).
            </p>
            <p class="paragraph">
              —»— Studier öfver Sveriges politiska gränser, 1899 (Ymer)
            </p>
            <p class="paragraph">
              —»— Inledning till Sveriges geografi, 1900.
            </p>
            <p class="paragraph">
              —»— Vårt utrikespolitiska läge, Vårt Land 4/10 1908.
            </p>
          </div>
          <div class="section">
            <h4 id="sectionNone7">Itävalta-Unkari:</h4>
            <p class="paragraph">
              Lowell, Goverments and parties, os. Austria-Hungary, II ss. 70—179.
            </p>
            <p class="paragraph">
              Benoist, L'Autriche future et la future Europe, 1898 (<i>Revue des deux
              mondes</i>).
            </p>
            <span class="pageno" id="p216">[s. 216]</span>
            <p class="paragraph">
              Auerbach, Les races et les nationalités en Autriche-Hongrie, 1898.
            </p>
            <p class="paragraph">
              Zemmrich, Die Völkerstämme Ö.-U:s, 1899 (<i>Geogr. Zeitschrift</i>).
            </p>
            <p class="paragraph">
              Rudolf Springer, Der Kampf der österr. Nationen um den Staat, I: Das
              nationale Problem als Verfassungs-und Ver-waltungsfrage, 1902.
            </p>
            <p class="paragraph">
              Rudolf Springer, Die Krise des Dualismus, 1904.
            </p>
            <p class="paragraph">
              Alex v. Blaskowich, Die Grundprobleme der Monarchie 1909 (<i>Das neue
              Europa</i> heinä- ja syysk.).
            </p>
            <p class="paragraph">
              Herrnritt, Die österr. Parlamentsreform, 1907 (<i>Archiv für öff.
              Recht</i>).
            </p>
            <p class="paragraph">
              Wallengren, Den österr. valreformen från nationalitetsproblemets synpunkt,
              1909—10 (<i>Statsvet. Tidskrift</i>).
            </p>
            <p class="paragraph">
              Freytag, Reichraths-Wahlkarte von Österreich, 1907 ja 1911.
            </p>
            <p class="paragraph">
              Otto Lang, Der österr. Völker-Friedensbund, 1907.
            </p>
            <p class="paragraph">
              Wirsén, Balkanfolken och stormakterna, 1909.
            </p>
            <p class="paragraph">
              <i>Das neue Europa</i>, Politisch-ökonomische Monatsrevue für die Interessen
              der ö.-u. Monarchie und der Balkanländer 1909 (huhtik.—jouluk.).
            </p>
            <p class="paragraph">
              <i>Neue Freie Presse</i> (vuosikerrat 1907, 1910, 1911).
            </p>
            <p class="paragraph">
              Kjellén, Den sista unionen, anmärkningar om ungersk politik, <i>Göteb.
              Aftonblad</i> 26/2 1910.
            </p>
          </div>
          <div class="section">
            <h4 id="sectionNone8">Italia:</h4>
            <p class="paragraph">
              Deecke, Italien, 1898 (<i>Bibl. der Länderkunde</i>)
            </p>
            <p class="paragraph">
              P. D. Fischer, Italien und die Italiener, toinen painos 1901.
            </p>
            <p class="paragraph">
              Lowell, Governments and parties, os. Italy, I, 146—231.
            </p>
            <p class="paragraph">
              G. Steffen, Utvandringen och de ekonomiska konjunkturerna i Sverige och
              Italien, 1910 (<i>Emigrationsutredningen</i>, Liite XVIII s. 38—82).
            </p>
            <p class="paragraph">
              Billot, La France et l'Italie, histoire des années troubles 1881—99, 1905.
            </p>
            <p class="paragraph">
              Fiamingo, Les raisons économiques de la politigue étrangére de l'Italie
              (<i>Rev. pol. et parl.</i>), heinäk. 1907.
            </p>
            <p class="paragraph">
              Nitti, Une grande politique nationale en Italie (Rev. econ. internat.),
              huhtik. 1909.
            </p>
            <p class="paragraph">
              Theobold Fischer, Mittelmeerbilder, 1908.
            </p>
            <p class="paragraph">
              Kjellén: Italien och Turkiet, politiska kommentarier till krigsutbrottet,
              <i>Göt. Aftonblad</i> 17/10, 10/10 ja 11/10 1911.
            </p>
          </div>
        </div>
      </div>
    </div>
    <div class="footnotes">
      <h2>Viitteet</h2>
      <div class="footnote"><a href="#fnref1" id="fn1">[1]</a> Lukijan tulee aina muistaa, että
          teos on julkaistu lähes kolme vuotta ennen maailmansotaa: marraskuussa 1911.  —
          <i>Suom.</i></div>
      <div class="footnote"><a href="#fnref2" id="fn2">[2]</a> Kaikkien maiden sosialistien
          kansainvälinen järjestö, Internationale, perustettiin kuitenkin jo 1901.  — <i>Suom.</i></div>
      <div class="footnote"><a href="#fnref3" id="fn3">[3]</a> Kongressi = juhlallinen valtojen kokous.  — <i>Suom.</i></div>
      <div class="footnote"><a href="#fnref4" id="fn4">[4]</a> Noin sata vuotta
          Kristuksen syntymän jälkeen oli Rooman keisarikunnan ohella olemassa kiinalainen
          suurvalta Kaspian merestä Ison-Waltameren rannoille; mutta näiden välillä ei milloinkaan
          syntynyt mitään kilpailua.  Keskiajan alussa oli kyllä ankaraa kahnausta <i>Islamin</i> ja <i>Bysantion</i> valtain välillä, ja
          jälkimäinen pysyi vuosisatoja Europan kartalla yhdessä »<i>saksalaisen</i> kansan pyhän roomalaisen valtakunnan» kanssa; mutta
          tätä yhteiselämää ei milloinkaan sitonut yhteinen valtio- tai
          tasapainojärjestelmä.</div>
      <div class="footnote"><a href="#fnref5" id="fn5">[5]</a> Chatelier laskee 150—170 miljonaa
          muhamettilaista Aasiassa, 50—60 Afrikassa, 6—7 Europassa; Englannin valtakunnassa on 80,
          Venäjän, Ranskan ja Turkin valtakunnissa kussakin vähintään 15, Hollannin 30.  Yhä
          enemmän kehittyy tämä maailma yhtenäiseksi kultturipiiriksi, jossa ei ole vain
          uskonnollisia, vaan myöskin yhteiskunnallisia kuteita ja ennen kaikkea kasvava
          taloudellinen yhteistunto, samalla kuin se on voimakkaassa nousennassa Afrikassa (kuten
          Schwerin kirjassaan Muhamedanismen i Afrika jo 1892
          on osoittanut).</div>
      <div class="footnote"><a href="#fnref6" id="fn6">[6]</a> U.  S.  A.  = United States of America,
          Pohjois-Amerikan Yhdysvallat.  — <i>Suom.</i></div>
      <div class="footnote"><a href="#fnref7" id="fn7">[7]</a> Itse kielikysymyksen laita on
          (Bremerin mukaan julk.  <i>Deutsche Erde</i> 1902)
          siten, että valtiollinen raja erottaa kaksi kirjakieltä, mutta ei suinkaan puhekieltä. 
          Jälkimäisessä suhteessa kulkee raja Zuiderseen keskeltä kaakkoon, halki Gelderlandin ja
          siitä itään Reinin yli; sen itäpuolella puhutaan saksilaisia, länsipuolella frankkilaisia
          (Alamaiden, Limburgin, Kölnin) murteita.</div>
      <div class="footnote"><a href="#fnref8" id="fn8">[8]</a> Ruotsin koko suuruudenaika alkuhankkeineen ja jälkimaininkeineen
          mahtuu yhden ainoan — tosin harvinaisen pitkän — ihmisiän elämyksiin, nimittäin
          itägötalaisen talonpojan Jon Anderssonin joka syntyi 1582 Juhana III:n ja kuoli 1729
          Fredrik I:n aikana.  </div>
      <div class="footnote"><a href="#fnref9" id="fn9">[9]</a> Ripeä kasvu
          riippunee kuitenkin enimmäkseen ympärystän kansan-ainesten unkarilaistumisesta — jota
          Bj.  Björnson »Neue Freie Presse»ssä v.  1907 nimitti
          »Unkarin suurimmaksi teollisuudeksi» —; madjaarien omaa heimoa katsotaan suuressa
          määrässä rasittavan saman vamman kuin Ranskan kansaa (kaksilapsijärjestelmän).  Vrt. 
          Schultheiss, Deutschtum und Magyarisierung 1898.</div>
      <div class="footnote"><a href="#fnref10" id="fn10">[10]</a> Tässä avautuisi Itävallalle mahdollisuus hyvänsuopaisen ja suosivan
          politiikan avulla omia ruteenilaisiansa kohtaan luoda itselleen suosiollinen liike koko
          Ukrainassa.  Venäjän virallisissa piireissä lieneekin sitä yhteen aikaan pelätty.  Niin
          kauan kuin Itävallan hallitus sisäpoliittisista syistä katsoi pitävänsä tukea
          puolalaisten ylivaltaa tällä maankulmalla, oli kuitenkin tämä mahdollisuus tärvelty. 
          Nyttemmin on asema jonkun verran muuttanut, yhtäältä puolalaisten valtiollisen
          merkityksen heikkenemisen vuoksi valtakunnassa, toisaalta eduskuntaisuuden toimeenpanon
          johdosta Venäjällä.</div>
      <div class="footnote"><a href="#fnref11" id="fn11">[11]</a> Ennen Balkanin sotaa
          1912.  — <i>Suom.</i></div>
      <div class="footnote"><a href="#fnref12" id="fn12">[12]</a> »Sokol» merkitsee jahtihaukkaa, ja sokol-juhlat vastaavat saksalaisten
          »Turn»-yhdistysten kokouksia.</div>
      <div class="footnote"><a href="#fnref13" id="fn13">[13]</a> Freytag
on laatinut seuraavan yleistaulukon »valtiollisista ja kansallisista puolueryhmityksistä» Itävallan edustajakamarissa molempain yllämainittujen vaalien jälkeen:
<div class="table"><table><tbody><tr class="label"><td></td><td class="label">1907</td><td class="label">1911</td></tr><tr><td class="label">saksalaisvapaamieliset</td><td>21</td><td>20</td></tr><tr><td class="label">saksal. kansanpuolue</td><td>29</td><td>38</td></tr><tr><td class="label">saksalaiset agraarit</td><td>17</td><td>28</td></tr><tr><td class="label">saksalaisradikaliset</td><td>15</td><td>18</td></tr><tr><td class="label">suursaksalaiset</td><td>3</td><td>4</td></tr><tr><td class="label">kristillis-sosialistit</td><td>96</td><td>76</td></tr><tr><td class="label">Saks. työväenpuolue</td><td>—</td><td>3</td></tr><tr><td class="label">saksal. ulkop. puolueid.</td><td>2</td><td>1</td></tr><tr><td class="label"><i>Saksalaisia (sosialidem. lukuunottaen)</i></td><td>233</td><td>232</td></tr><tr><td></td><td></td><td></td></tr><tr><td class="label">vapaamiel. italialaiset</td><td>5</td><td>6</td></tr><tr><td class="label">klerikaliset italialaiset</td><td>9</td><td>10</td></tr><tr><td class="label"><i>Italialaisia</i> (sosialidem. lukuunottaen)</td><td>19</td><td>19</td></tr><tr><td></td><td></td><td></td></tr><tr><td class="label"><i>Romanialaisia</i></td><td>4</td><td>5</td></tr><tr><td></td><td></td><td></td></tr><tr><td class="label"><i>Zionisteja</i></td><td>5</td><td>1</td></tr><tr><td></td><td></td><td></td></tr><tr><td class="label">saksal. sosialidemokraatit</td><td>50</td><td>44</td></tr><tr><td class="label">italial. »</td><td>5</td><td>3</td></tr><tr><td class="label">tsekkil. »</td><td>24</td><td>26</td></tr><tr><td class="label">puolal. »</td><td>6</td><td>8</td></tr><tr><td class="label">rutenil. »</td><td>2</td><td>1</td></tr><tr><td class="label"><i>Sosialidmeokraatteja</i></td><td>87</td><td>82</td></tr><tr><td></td><td></td><td></td></tr><tr><td class="label">nuortsekkiläiset</td><td>20</td><td>16</td></tr><tr><td class="label">vanhattsekkiläiset</td><td>6</td><td>—</td></tr><tr><td class="label">tsekkiläiset agraarit</td><td>29</td><td>38</td></tr><tr><td class="label">klerikal. tsekkiläiset</td><td>17</td><td>7</td></tr><tr><td class="label">radikal. tsekkiläiset</td><td>10</td><td>17</td></tr><tr><td class="label">tsekkil. kansanpuolue</td><td>—</td><td>4</td></tr><tr><td class="label">tsekkil. ulkop. puolueid.</td><td>2</td><td>—</td></tr><tr><td class="label"><i>Tsekkiläisiä</i> (sosialidem. lukuunottaen)</td><td>108</td><td>108</td></tr><tr><td></td><td></td><td></td></tr><tr><td class="label">vapaamiel. slovenialaiset</td><td>6</td><td>4</td></tr><tr><td class="label">klerikal. slovenilaiset</td><td>18</td><td>20</td></tr><tr><td class="label">kroatialaiset</td><td>11</td><td>11</td></tr><tr><td class="label">serbialaiset</td><td>2</td><td>2</td></tr><tr><td class="label"><i>Eteläslaaveja</i></td><td>37</td><td>37</td></tr><tr><td></td><td></td><td></td></tr><tr><td class="label">puolal. kansanpuolue</td><td>17</td><td>24</td></tr><tr><td class="label">puolal. kansanvaltaiset</td><td>23</td><td>14</td></tr><tr><td class="label">vanhoilliset puolalaiset</td><td>16</td><td>25</td></tr><tr><td class="label">puolal. ulkop. puolueid.</td><td>2</td><td>2</td></tr><tr><td class="label"><i>Puolalaisia</i> (sosialidem. lukuunottaen)</td><td>78</td><td>83</td></tr><tr><td></td><td></td><td></td></tr><tr><td class="label">nuorruteenilaiset</td><td>25</td><td>28</td></tr><tr><td class="label">vanharuteenilaiset</td><td>5</td><td>2</td></tr><tr><td class="label"><i>Ruteenilaisia</i> (sosialidem. lukuunottaen)</td><td>32</td><td>31</td></tr></tbody></table></div>
Käydessäni kesällä 1907 edustajakamarissa merkitsin muistiin ilmoitustaululta seuraavat ryhmät: Sozialdemokratischer Verband, Solvenski Klub, Ruthenen (Rusky) Klub, Polnische Volkspartei, Deutsch-radikale
Vereinigung, Christliche soziale Vereinigung, Klub ceskych agrarniku, Katolicko narod. Klub, Unione Italiana, Cezky sozialdem. Klub, Kolo Polskie, Cesky Klub, Deutsch-nationaler Verband.
</div>
      <div class="footnote"><a href="#fnref14" id="fn14">[14]</a> V.  1911; keisari kuoli 1917, hallittuaan yli 68 vuotta.  Alempana
          mainittavan arkkiherttua <i>Frans Ferdinandin</i> murha Sarajevossa
          kesällä 1914 tuli siksi kipinäksi, joka pani tuleen maailmansodan sytytyslangat.  — <i>Suom.</i></div>
      <div class="footnote"><a href="#fnref15" id="fn15">[15]</a> Mitä Sveitsiin tulee,
          on otettava lisäksi huomioon se tärkeä näkökohta, että aivan erityisenlaatuinen luonto
          täällä pitkän yhdyselämän aikana on painanut eri kansallisuuksiin määrätyn yhteisleiman
          ja siten jossakin määrin niitä muuttanut.  Senvuoksi on Sveitsin problemi itse asiassa
          toinen kuin Itävallan, ja samalle tasolle voivat ne asettaa vain sellaiset, jotka
          määräävät kansallisuuden yksinomaan oman kielen perustalla.</div>
      <div class="footnote"><a href="#fnref16" id="fn16">[16]</a> Pahin
          pulma Makedonian kysymyksessä on juuri se, että kansallisuuskartta ei ole valmis. 
          Todellisista oloista on sangen vaikea saada selvää, kun kaikki tietolähteet ovat
          kansallispyyteiden hapattamat: kuhunkin kansaan kuuluvien lukumäärä vaihtelee
          suunnattomasti aina laskijan kansallisuuden mukaan.  Luotettavinten tutkimusten mukaan
          ovat pääkansana bulgarialaiset; serbialaisia asuu niukasti Shar-dagin eteläpuolella,
          kreikkalaisia samoin Salonikin pohjoispuolella; mutta heillä on, samoin kuin
          bulgarialaisilla ja romanialaisilla (aromunilaisilla, valakkilaisilla) kouluja pyydyksinä
          kaukana asuma-alojensa ulkopuolella.  Summittaisesti on koko väestö arvioitu noin 3
          miljonaksi, joista 2 milj.  slaavilaisia, 100 000 romanialaista sekä kreikkalaisia,
          turkkilaisia ja albanialaisia parisataatuhatta kutakin.  Ks.  tästä
          Weigand, Die nationalen Bestrebungen der Balkanvölker, 1898,
          Oestreich, Die Bevölkerung von Macedonien <i>Geogr. 
          Zeitschrift</i> 1905, Wirsen, Balkanfolken och stormakterna, 1909
          (ss.  193—205), sekä Langhansin karttaa <i>Geographen-Kalenderissa</i> 1905.  </div>
      <div class="footnote"><a href="#fnref17" id="fn17">[17]</a> Laskelman on tehnyt Raseri
          helmikuussa 1901 toimitetun väenlaskun nojalla.  Hän arvioi Irredentan (Nizzaa
          lukuunottamatta) ainoastaan 1,3 miljonaksi, ja koko italialaisen heimon 36 miljonaksi.  —
          Hasse on laatinut taulukon europalaisten valtioiden luonteesta
          kansallisuuskannalta ja asettanut ensi sijalle Italian ynnä Alankomaat, 99,8 prosenttia;
          hän ei siinä näy erottaneen enempää kuin n.  60 000 ulkolaisiksi Italiassa.  Tässä
          taulukossa tulee kolmannelle sijalle Ruotsi 99,4, sitten Norja 98,7, Tanska 97, Ranska
          96,7, Saksa 92,5, Suur-Britannia 84, Europan Venäjä 52,1 prosenttia.  Ks.  »Das
          deutsche Reich als Nationalstaat», 1905, s.  37.</div>
      <div class="footnote"><a href="#fnref18" id="fn18">[18]</a> Ja Suomea.  — <i>Suom.</i></div>
      <div class="footnote"><a href="#fnref19" id="fn19">[19]</a> Erikoiskirjallisuutta Tripolista: Grothe, Tripolitanien und
          seine Zukunft als Wirtschaftsgebiet 1898 (<i>Geogr.  Zeitschr</i>). 
          Pinon, La Tripolitaine, 1903 (<i>Revue des deux
          mondes</i>), Bause, Der arabische Orient, 1910 (luku Tripolis),
          Afrikan-tutkija Oskar Lenz, <i>Neue Freie Presse</i>
          26/9 1911, Adolf Vischer, Tripoli, marrask.  1911 (<i>Geogr.  Journal</i>).  Ainoa huomattava karavaaniliikenne, jota vielä on,
          kulkee Bengasin ja Vadain välillä; mutta sekin loppunee, kun ranskalaiset ovat ehtineet
          järjestää viimeksimainitun maan.  Sitten ei ole aavikoiden vanhoja teitä polkemassa muita
          kuin pyhiinvaeltajia ja tutkimusmatkailijoita.  — Schweinfurth on
          kiinnittänyt huomiota Tobrukin erinomaiseen satamaan Barkassa: laivareitti sinne
          Brindisistä ja rautatie sieltä Aleksandriaan lyhentäisi matkaa Intiaan 20
          tunnilla.</div>
      <div class="footnote"><a href="#fnref20" id="fn20">[20]</a> Kirkollisia,
          klerikaleja, joita alahuoneessa 1904 oli 2, oli 1909 jo 20.  Puolueasema on muutoin yhä
          aivan aaltoileva.  V.  1909 vaalien jälkeen laskettiin 340 hallituspuoluelaista
          (Giolitti), 40 »perustuslaillisen vastustuspuolueen» jäsentä (Sonnino), 20
          klerikalia ja noin 110 radikalia, tasavaltalaista ja sosialistia yhteensä.  </div>
    </div>
<div style='text-align:center'>*** END OF THE PROJECT GUTENBERG EBOOK 75597 ***</div>
  </body>
</html>

